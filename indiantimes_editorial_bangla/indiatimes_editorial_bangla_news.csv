url,headline,caption,text
https://eisamay.indiatimes.com/editorial/interviews/interview-of-sekhar-banerjee/articleshow/68791400.cms,মানবধর্ম বা মতুয়াদের আজ কাল পরশুর গল্প ,বাংলায় জাত ও জাতকেন্দ্রিক রাজনীতি কিন্তু একেবারে নতুন নয়। প্রথম এই জাতভিত্তিক রাজনীতির শুরু হচ্ছে ১৮৭০-এর পর। মানে উনবিংশ শতাব্দীর শেষ দিকে একটা সচেতনতা জাগছে নীচের তলার লোকজনের মধ্যে।,"সাম্প্রতিক বঙ্গীয় রাজনীতিতে প্রায়শ শিরোনামে মতুয়া সম্প্রদায়। তাদের ইতিহাস পর্যালোচনায় শেখর বন্দ্যোপাধ্যায়। প্রথম পর্ববাংলায় জাত ও জাতকেন্দ্রিক রাজনীতি কিন্তু একেবারে নতুন নয়। প্রথম এই জাতভিত্তিক রাজনীতির শুরু হচ্ছে ১৮৭০-এর পর। মানে উনবিংশ শতাব্দীর শেষ দিকে একটা সচেতনতা জাগছে নীচের তলার লোকজনের মধ্যে। শুধুমাত্র শিক্ষিত লোকের মধ্যে নয়, সেটা উঠছে একদল কৃষকের মধ্যে থেকেই। যেমন আজকের যে মতুয়া আন্দোলন, তার সূত্রপাত ১৮৭২-এ। ১৯৩০-এর দশকে এই আন্দোলনগুলো সংগঠিত হচ্ছে। আর চারের দশকে তৈরি হচ্ছে অল ইন্ডিয়া শিডিউলড কাস্ট ফেডারেশন। এঁদেরই ১৯৩৬-এর আগে বলা হত ‘ডিপ্রেসড ক্লাস’। তখন তাঁদের মনোনীত আসন ছিল। তার পর সীমায়িত ভাবে নির্বাচন শুরু হচ্ছে, ১৯৩৭-এ হচ্ছে প্রথম নির্বাচন। তখন কংগ্রেস এই শ্রেণিকে ধরার চেষ্টা করলেও যাঁরা জিতছেন, তাঁদের বেশির ভাগই নির্দল। কারণ ১৯০৫-এ যখন গণপরিসরে যাচ্ছে কংগ্রেসি আন্দোলন, এই আন্দোলনের মধ্যে সামাজিক স্তরের নিচুতলায় থাকা লোকজন এমন কিছু পাচ্ছেন না যাতে তাঁরা নিজেদের পরিচয় খুঁজে পান। কংগ্রেসি আন্দোলনও এই জাতপাতের প্রশ্নটাকে অবহেলা করছে। তাই নির্বাচন যখন হচ্ছে, তখন অকংগ্রেসি নির্দলরা এঁদের মধ্যে থেকে জিতছেন। তখনও পুরোপুরি সংগঠিত নন তাঁরা।নির্বাচনী রাজনীতি’৩৭-এর নির্বাচনে জিতলেন প্রমথরঞ্জন (পিআর) ঠাকুর। রাজ্য বিধানসভায় যাওয়ার পর তাঁরা নিজেদের শক্তিটা বুঝতে পারলেন। বুঝলেন এই যে ৩০টি সংরক্ষিত আসন, সেগুলোর জন্য সব দলেরই তাঁদের প্রয়োজন। না হলে সরকার গড়া সম্ভব হবে না। শক্তিটা বোঝার পরই একান্ত নিজেদের দাবিদাওয়াকে কেন্দ্র করে সংগঠিত হওয়ার পালা শুরু। তবে এখান থেকেই এই আন্দোলনে দু’টো ভাগ এসে যাচ্ছে। এক দিকে পিআর ঠাকুর প্রমুখ। তাঁরা কংগ্রেসের দিকে। পরে মতুয়া আন্দোলনের একেবারে জন্মলগ্নে যাব। তার আগে বলে নিই, হরিচাঁদ ঠাকুরের পর গুরুচাঁদ বরাবরই বলে আসছিলেন, আমরা যাদের কাছ থেকে পাব, সেই দলের দিকেই যাব। কিন্তু গুরুচাঁদের সময় এই আন্দোলন কংগ্রেসের সঙ্গে যায়নি। পরবর্তীতে তাঁর পৌত্র, বিলেত ফেরত ব্যারিস্টার পিআর ঠাকুরের সময় থেকে যেতে শুরু করে। অন্য দিকে একটা গোষ্ঠী যারা যোগেন্দ্রনাথ মণ্ডল এবং অল ইন্ডিয়া শিডিউলড কাস্ট ফেডারেশন থেকে তৈরি হল, তারা দূরে সরে গেল কংগ্রেসের থেকে। যখন দেশভাগের রাজনীতি শুরু হচ্ছে, তখন ফেডারেশন মুসলিম লিগের সঙ্গে জোট করল। কারণ যোগেন মণ্ডলের একটা ধারণা ছিল, বাংলাদেশের কৃষক হয় নমঃশূদ্র, দলিত বা মুসলিম। দুই সম্প্রদায়ের মধ্যে একটা স্বাভাবিক স্বার্থের সামঞ্জস্য আছে। সুতরাং দলিত-মুসলিমের হাত-ধরাধরি কাজে দিতে পারে। যখনই এটা হচ্ছে তখনই এই আন্দোলনে চলে আসছে দু’টো ভাগ। পিআর ঠাকুররা, যাঁরা কংগ্রেসের দিকে আসছেন, তাঁরা দেখছেন সাবেক পূর্ববঙ্গে দলিত-মুসলিম সম্পর্কটা কিন্তু শুধু ভালোবাসার নয়। আসলে এই দুটো সম্প্রদায়ের মধ্যে যেমন জমি নিয়ে ঝামেলা ছিল, আবার প্রেম-প্রীতিও ছিল। পিআর ঠাকুররা চাইলেন, কংগ্রেসের সঙ্গে গিয়ে পশ্চিমবঙ্গ বলে যে রাজ্য হচ্ছে, সেখানে থাকতে। কিন্তু যোগেন মণ্ডল বলে দিলেন, ভারতে এলে দলিতরা কোনও অধিকার পাবেন না। তাই তাঁর পরামর্শ ছিল, দলিতরা যেন পাকিস্তান হওয়ার পরও পূর্ব বাংলায় থেকে যান। পরে তিনি নিজেও যোগ দেন পাকিস্তানি মন্ত্রিসভায়। কিন্তু ১৯৫০-এর পর পুরো ছবিটা বদলে গেল। তখন থেকে ১৯৫৬-৫৭ সাল পর্যন্ত লক্ষ লক্ষ কৃষক ক্রমশ এ পারে আসতে শুরু করলেন। এই মাঝখানের সময়টায় মতুয়া বা তফসিলি জাতি আন্দোলনের ঐক্যটা নষ্ট হয়ে যায়। মূলত দেশভাগের রাজনীতির চাপেই নষ্ট হয় এটা। মূল নজর পড়ে উদ্বাস্তু পুনর্বাসনে। কৃষক উদ্বাস্তুরা যখন ভারতে আসতে শুরু করলেন, তখন এঁদের পুনর্বাসনের ব্যবস্থা সে ভাবে হল না। রিফিউজি ট্র্যানজিট ক্যাম্পে রাখা হল এবং তার পর পাঠিয়ে দেওয়া হল দণ্ডকারণ্য ও আন্দামানে। ‘৬০-’৬১ পর্যন্ত উদ্বাস্তু পুনর্বাসনের যে আন্দোলন, এটা করছিলেন তফসিলি জাতির বিশেষ করে নমঃশূদ্র কৃষকরা। আগে যাঁরা জাতি আন্দোলন করতেন অর্থাৎ পিআর ঠাকুর ও যোগেন মণ্ডল, তখনও তাঁদের মিল হয়নি। কিন্তু দু’জনেই জড়িয়ে ছিলেন উদ্বাস্তু আন্দোলনে। যার জন্য স্বাধীনতার পর প্রথম দুই দশক পশ্চিমবঙ্গে কোনও শক্তিশালী জাতপাতের আন্দোলন দেখিনি। পিআর ঠাকুর কংগ্রেসের বিধায়ক ছিলেন। তবে ’৬৪-র পর আর এক দফা নমঃশূদ্র উদ্বাস্তু চলে এলেন এ পারে। ভারত সরকার তাঁদের দায়িত্ব নিতে রাজি হল না। সেই প্রতিবাদে কংগ্রেস থেকে ইস্তফা দিলেন পিআর ঠাকুর। মাসখানেকের মধ্যেই গ্রেপ্তার করা হল তাঁকে। চলে গেলেন বাংলা কংগ্রেসে। ’৬৭-তে বাংলা কংগ্রেসের হয়ে ভোটেও জিতলেন। তার পরই ছেড়ে দিলেন রাজনীতি। রাজনীতি ছেড়ে যেটা করলেন সেটা অত্যন্ত গুরুত্বপূর্ণ।সামাজিক আন্দোলনে পুনর্জন্মমতুয়া আন্দোলন বৈষ্ণব ঘরানার একটা আন্দোলন। সেখানে ভক্তিবাদের কথা আছে, গুরুবাদের কথা আছে। হরিচাঁদ, গুরুচাঁদ, তার পর প্রমথরঞ্জন বা পিআর ঠাকুর বংশানুক্রমে এই ধর্মীয় সম্প্রদায়ের গুরু। এই সম্প্রদায় যে শুধু ধর্মীয় তা নয়, এতে একটা সর্বজনীন আবেদন ছিল। যা গৌড়ীয় বৈষ্ণবধর্মের থেকে আলাদা। যদিও ’৪৭-এর আগে এর মূল ব্যাপ্তি ছিল পূর্ব বাংলায় মূলত নমঃশূদ্রদের মধ্যে। এই নমঃশূদ্র সম্প্রদায় বাস করত পাশাপাশি ছয়-সাতটা জেলায়। ঢাকা, ফরিদপুর, বরিশাল, যশোহর, খুলনায়। একটা ঘন সঙ্ঘবদ্ধ সম্প্রদায়। দেশভাগের পর কিছু লোকজন রয়ে গেলেন পশ্চিমবঙ্গে। বহু লোককে পাঠিয়ে দেওয়া হল দণ্ডকারণ্যে। কিছু লোককে পাঠিয়ে দেওয়া হল আন্দামানে। অর্থাৎ এই সম্প্রদায় ছড়িয়ে ছিটিয়ে গেল। এ বার পিআর ঠাকুর এই ছড়িয়ে ছিটিয়ে থাকা লোকজনকে একটা আধ্যাত্মিক কাঠামোর মধ্যে আনার চেষ্টা করলেন। এতে মতুয়া সম্প্রদায়ের পুনর্জন্ম হল সামাজিক-ধর্মীয় আন্দোলনে। আমার মনে হয়, ধর্মীয় সম্প্রদায় হলেও সাংগঠনিক কাঠামোটা পশ্চিমি স্বেচ্ছাসেবী সংস্থার ধাঁচে তৈরি। যদি ভক্তি আন্দোলনের ঘরানায় বলি, কোনও ধর্মীয় সম্প্রদায়ের কথা জানা নেই, যাদের গুপ্ত একটা সংবিধান আছে। তার একটা সংগঠন আছে, সাংগঠনিক কাঠামো আছে। সেটা ঠাকুরনগরে তৈরি হলেও শাখা-প্রশাখা পিআর ঠাকুর ছড়িয়ে দিলেন সারা ভারতে। দণ্ডকারণ্য, আন্দামান বা বিহার ও অসমে যে নমঃশূদ্র মতুয়ারা ছড়িয়ে ছিল, তাঁদের নিয়ে এলেন একটা সংঠনের আওতায়। বাইরে থেকে তাঁরা ছড়িয়ে গেলেও মনের দিক থেকে এক জায়গায় এলেন।মাতোয়ারা থেকে মতুয়াস্থানীয় উচ্চবর্ণের হিন্দু আধিপত্যের বিরুদ্ধে সামাজিক সংগঠন হিসাবে নিজেদের অস্তিত্ব জানান দিতেই মতুয়া সম্প্রদায়ের জন্ম বাংলাদেশের সাবেক ফরিদপুর জেলায়। ফরিদপুরের গোপালগঞ্জ সাব-ডিভিশনের সফলডাঙায় জন্ম হরিচাঁদ ঠাকুরের। কয়েক প্রজন্মের বৈষ্ণব তাঁর পরিবার। জমিদারদের হাতে পূর্বপুরুষের গ্রাম থেকে উৎখাত হন হরিচাঁদ। ডেরা বাঁধেন ওরাকান্দিতে। ক্রমশ বাড়তে থাকে তাঁর ভক্তসংখ্যা। আত্মদর্শন থেকে তাঁর উপলব্ধি হয়, শুধু হরিনামেই তিনি মুক্তি দিতে পারবেন বঞ্চিত নিচুতলার মানুষকে। অত্যাচারী ব্রাহ্মণ জমিদারদের মুক্তি দিতে পারেন হরিচাঁদ, এই বিশ্বাস জন্মায় তাঁর ভ্ক্তদের মধ্যে। উচ্চবর্ণের হিন্দু ও প্রাতিষ্ঠানিক বৈষ্ণবরা হরিচাঁদের অনুগামীদের সঙ্গে সম্পর্ক রাখতে চাননি। নিজেদের আধ্যাত্মিক দর্শনে মাতোয়ারা হিসাবে এঁদেরই ‘মোতো’ বলে বিদ্রুপ করতেন বিরুদ্ধ মতালম্বীরা। হরিচাঁদ এই বিদ্রুপাত্মক শব্দটাকেই নিলেন। তাঁর ভক্তদের বলা শুরু হল ‘মতুয়া’। হরিচাঁদের মৃত্যু হয় ১৮৭৮-এ। তাঁর ছেলে গুরুচাঁদের হাত ধরে এই সম্প্রদায় আরও বিকশিত হয়। ঐতিহ্যবাহী হিন্দুত্ব এবং গৌড়ীয় বৈষ্ণববাদ, বৈষ্ণববাদের সহজিয়া ধারা থেকে গ্রহণ-বর্জনে তৈরি হয় ‘নতুন ধর্ম’। গুরুচাঁদ এমন সমাজের কথা বলেন, যেখানে কোনও জাতপাতের বিভাজন নেই। ‘মতুয়া সকলে এক, জাতিভেদ নাই।’ মানবিক একটা বিশ্বাস, যাতে নেই লিঙ্গবৈষম্য। সমতার ধারণায় গ্রহণীয় নারীও। তবে মতুয়া সম্প্রদায় কোনও রকম মূর্তিপুজো এবং আনুষ্ঠানিকতায় ভরা হিন্দু ধর্মীয় অভ্যাসের বিপ্রতীপে ছিল। বরং এগুলোকে তিনি ব্রাহ্মণ্য আধিপত্যের চিহ্ন হিসাবেই দেখতেন তিনি। ‘মতুয়া জীবনে তাই দেবদেবী কেহ নাই।’ ‘মানুষের মাঝে তাঁর প্রাণের ঠাকুর।’ মতুয়া ধর্মে অত্যন্ত গুরুত্বপূর্ণ কীর্তন। এই কীর্তন বা নামগানই কঠিন সময়ে মতুয়া সম্প্রদায়ের নমঃশূদ্র ভ্ক্তদের পাথেয়। নামগানেই তাঁদের যৌথ সত্তার বজ্র নির্ঘোষ। ‘ভরা বুকে খোলা চুলে, যায় হরিচাঁদ বলে...।’ ‘দম দম মারো ডঙ্কা, ছিঁড়ে ফেলো সব শঙ্কা...।’ নিচুতলার কৃষক সম্প্রদায়ের এই দর্শন শঙ্করপন্থী বেদান্তবাদ ও স্মার্ত বৈষ্ণববাদের থেকে ভিন্ন। মতুয়াদের ভাবনায় রয়েছে, ব্রাহ্মণ্য ধর্ম শূদ্রদের চিরকালীন দাস করে রাখার জন্য তৈরি। অদ্বৈতে আস্থাশীল বেদান্তকে নিরাশার তত্ত্ব বলেছেন হরিচাঁদ। পার্থিব আশা-আকাঙ্ক্ষাচ্যুত বেদান্ত দর্শন এমন মানসিক অবস্থা তৈরি করে যাতে নিচুতলার মানুষ কখনওই উপরে উঠে আসতে পারে না। গুরুচাঁদ আরও ধারালো ভাষায় সন্ন্যাস বা মুক্তির ধারণাকে আক্রমণ করেছেন। ‘কেমনে পালিবে ধর্ম অন্ন চিন্তা যাঁর’। সে কারণে আদর্শ পথ হল, ভক্তির সঙ্গে কর্মকে মিশিয়ে নেওয়া।এই সম্প্রদায়ের বেশির ভাগ লোকের ভরসা ছিল চাষবাস। কৃষিভিত্তিক সমাজে গার্হস্থ্য জীবনও অত্যন্ত গুরুত্বপূর্ণ। ‘সন্ন্যাসীর ধর্ম যাহা, এই ধর্ম নহে তাহা।’ পারিবারিক জীবন, সন্তানধারণও গুরুত্বপূর্ণ। মাটি যেমন ফসলের বৃত্ত জারি রাখে তেমনই। মতুয়াদের পতাকায় দু’টো রং। লাল-সাদা। লাল হচ্ছে রজঃ গুণ আর সাদা সত্ত্ব গুণ। তবে হরিচাঁদের পরামর্শ ছিল, বিয়ে করে সংসার। (চলবে)শেখর বন্দ্যোপাধ্যায় ভিক্টোরিয়া ইউনিভার্সিটি অফ ওয়েলিংটন, নিউ জিল্যান্ড-এ এশীয় ইতিহাসের শিক্ষকসাক্ষাৎকারের ভিত্তিতে অনুলিখন: নীলাঞ্জন বসু "
https://eisamay.indiatimes.com/editorial/post-editorial/swami-vivekananda-birth-anniversary-significance-of-his-teachings-at-this-time/articleshow/80226060.cms,"Swami Vivekananda: বিভেদের বিরুদ্ধে বিবেকানন্দ, আজও প্রাসঙ্গিক... ",স্বামী বিবেকানন্দকে (Swami Vivekananda) নিয়ে বিভেদের চেষ্টা করছে কিছু উগ্রমতবাদী। কিন্তু তিনি ছিলেন ছকভাঁঙা। সমস্ত ধরনের বিভেদের বিরুদ্ধে তিনি ছিলেন মুখর।,"সব্যসাচী চট্টোপাধ্যায়সাম্প্রতিক সময়ে একদল উগ্রবাদী বিবেকানন্দকে (Swami Vivekananda) ‘আমাদের লোক’ বলে প্রতিপন্ন করার জন্য উঠেপড়ে লেগেছেন। অথচ বিবেকানন্দের জীবন ও রচনার দিকে চোখ রাখলে দেখা যাবে তিনি আদৌ সেই উগ্রমতবাদীদের চেনা ছকে আঁটছেন না; আক্ষরিক অর্থেই তিনি ছকভাঙা। বরং আজ বিভিন্ন বিভেদের ভিত্তিতে ক্ষমতা আর কর্তৃত্বের দম্ভের যে প্রকাশ আমরা অহরহ দেখছি, তার বিরুদ্ধে আমাদের সহায় হতে পারেন বিবেকানন্দ। বিভিন্ন বিভেদের বিরুদ্ধে মুখর এই বিবেকানন্দই আজ আমাদের স্মর্তব্য।আজকের ভারতে ক্ষমতার লোকেদের ‘আমরা-ওরা’র অপরীকরণের প্রয়াসে যে-সব ভেদাভেদ প্রকট হয়ে উঠেছে তার মধ্যে রয়েছে ধর্মগত, জাতপাতভিত্তিক এবং লিঙ্গগত বিভেদ। বিবেকানন্দের লেখা থেকে এসমস্ত বিভেদের বিরুদ্ধে লড়াই করার রসদ পাই আমরা। ধর্মপ্রসঙ্গে তিনি স্পষ্ট বলেছেন, 'আমরা মানবজাতিকে সেই স্থানে লইয়া যাইতে চাই – যেখানে বেদও নাই, বাইবেলও নাই, কোরানও নাই; অথচ বেদ, বাইবেল ও কোরানের সমন্বয় দ্বারাই ইহা করিতে হইবে। মানবকে শিখাইতে হইবে যে, সকল ধর্ম ‘একত্বরূপ সেই একধর্ম’-এরই বিবিধ প্রকাশ মাত্র...।' তিনি আশা করেছেন, ধর্মীয় সমন্বয়ের মাধ্যমে দেশগঠনের। ১৮৯৮ সালে প্রকাশিত তাঁর এই সমন্বয়বাদী ভাবনা এই বহুধর্মের দেশে, আজ এই ২০২১-এ, তাঁর ১৫৮তম জন্মদিনেও কি যথেষ্ট প্রাসঙ্গিক নয়? 'বিবেকানন্দ, তুমি কার?' ১২ জানুয়ারি কলকাতায় শুভেন্দু-অভিষেক দ্বৈরথ!জাতপাতের বিরুদ্ধে তাঁর বহুপ্রচলিত ভাষণ 'হে ভারত, ভুলিও না- নীচজাতি, মূর্খ, দরিদ্র, অজ্ঞ, মুচি, মেথর তোমার রক্ত, তোমার ভাই। হে বীর সাহস অবলম্বন কর, সদর্পে বল- আমি ভারতবাসী, ভারতবাসী আমার ভাই। বল- মূর্খ ভারতবাসী, দরিদ্র ভারতবাসী, ব্রাহ্মণ ভারতবাসী, চণ্ডাল ভারতবাসী আমার ভাই।' আমরা কি ভুলতে পারি? নিম্নবর্ণের মানুষদের প্রতি অন্যায়-অবিচার-অনাচারের কথা শুনলে আজও কি আমাদের মনে পড়ে না এই বিবেক-বাণী? আর এক বিভেদের শিকার নারী। এক্ষেত্রেও স্মর্তব্য বিবেকানন্দের কথা; 'জগতের কল্যাণ স্ত্রীজাতির অভ্যুদয় না হইলে সম্ভাবনা নাই, এক পক্ষে পক্ষীর উত্থান সম্ভব নহে।' নারী-পুরুষ সমানাধিকারের এই ভাবনা লিঙ্গগত বিভেদের বিরুদ্ধে লড়াইয়ের আয়ুধ হতে পারে।বিবেকানন্দের (Swami Vivekananda) সীমাবদ্ধতা নিশ্চয়ই ছিল। তাঁর বিজ্ঞানভাবনায় এমন অনেক স্বদেশ-অস্মিতার কথা রয়েছে যাকে আজ ব্যবহার করছে ক্ষমতার লোকেরা। এ-বিষয়ে আমাদের অবশ্যই সতর্ক থাকতে হবে। এক্ষেত্রে আমাদের অবশ্যস্মরণীয় মিথমুক্ত বিবেকানন্দ। তবে ১৮৯৩-তে শিকাগো ধর্ম মহাসভায় তাঁর ভাষণের সমাদর ব্রিটিশের জাতিগত বৈষম্যের বিরুদ্ধে ভারতীয়দের স্বদেশপ্রেমকে যে প্রাণিত করেছিল তাই বা অস্বীকার করা যাবে কী করে?আর বিবেকানন্দের আর একটা বড় কাজও এই অবকাশে স্মরণযোগ্য। তা হল রামকৃষ্ণ মঠ ও মিশনের প্রতিষ্ঠা (১৮৯৭)। ‘শিবজ্ঞানে জীবসেবা’র আদর্শকে বাস্তবায়িত করতে বিবেকানন্দ প্রতিষ্ঠিত এই মিশন ধর্মীয় গণ্ডিতে নিজেদের সীমাবদ্ধ রাখে নি, বরং শিক্ষা- সংস্কৃতি ও সমাজ সংস্কারের ক্ষেত্রে উল্লেখযোগ্য কাজের অবদান রেখেছে। আজকের ভারতে তাই বিবেকানন্দের জীবন ও কাজ এখনও অত্যন্ত প্রাসঙ্গিক। (লেখক কল্যাণী বিশ্ববিদ্যালয়ে ইতিহাসের শিক্ষক ও প্রাক্তন বিভাগীয় প্রধান।)এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/clash-between-governor-jagdeep-dhankhar-and-west-bengal-government-is-a-political-drama-before-2021-west-bengal-assembly-election/articleshow/80217092.cms,বাংলার রাজ্যপাল কি বেআইনি কাজ করছেন? ,বাংলার রাজ্যপাল জগদীপ ধনখড়ের সঙ্গে রাজ্য সরকারের সংঘাত নতুন নয়। কিন্তু ভোটের আবহে এবার রাজ্যপালকে সরানোর দাবি নিয়ে রাষ্ট্রপতির দ্বারস্থ হলেন ৫ তৃণমূল সাংসদ। কিন্তু তাতে কি কোনও লাভ হবে?,"হাইলাইটসচিঠিতে বলা হয়েছে যে, ২০১৯ সালের জুলাই মাসে দায়িত্ব নেবার পর থেকেই রাজ্যপাল অসাংবিধানিক ও বেআইনি কাজ করে চলেছেন।  তৃণমূল রাজনৈতিক ভাবে বিষয়টিকে তুলে রাখল। ভবিষ্যতে সফল হলেও বলা যাবে যে, এই ইস্যু আমাদের। আবার না হলেও বলা যাবে যে, রাজ্যপাল সরানোর ব্যাপারে আমরা সোচ্চার ছিলাম। স্মরজিত রায় চৌধুরীপাঁচজন তৃণমূল সাংসদ রাষ্ট্রপতি রামনাথ কোবিন্দের কাছে পশ্চিমবঙ্গের রাজ্যপাল জগদীপ ধনখড়কে সরাবার দাবি তুলেছেন। ৩৪টি অসাংবিধানিক কাজ করেছেন অভিযোগ করে চিঠি লিখেছেন (৩০/১২/২০২০) সাংসদ সুদীপ বন্দোপাধ্যায়, ডেরেক ওব্রায়েন, সুখেন্দু শেখর রায়, কাকলি ঘোষ দস্তিদার এবং কল্যাণ বন্দোপাধ্যায়। চিঠিতে বলা হয়েছে যে, ২০১৯ সালের জুলাই মাসে দায়িত্ব নেবার পর থেকেই রাজ্যপাল অসাংবিধানিক ও বেআইনি কাজ করে চলেছেন। তাই শীঘ্রই তাঁকে সরানো হোক। সুপ্রিম কোর্টের একাধিক রায় তিনি ইচ্ছাকৃতভাবে লঙ্ঘন করছেন। কিন্তু শুধু চিঠি দিলেই তো রাজ্যপালকে সরানো যাবে? মনে হয় না। আসলে তৃণমূল রাজনৈতিক ভাবে বিষয়টিকে তুলে রাখল। ভবিষ্যতে সফল হলেও বলা যাবে যে, এই ইস্যু আমাদের। আবার না হলেও বলা যাবে যে, রাজ্যপাল সরানোর ব্যাপারে আমরা সোচ্চার ছিলাম। তার আগে জেনে নেওয়া যাক কে এই জগদীপ ধনখড়? ৭১ বছর বয়সী এই মানুষটি রাজস্থানের কিথানা গ্রামের লোক। পদার্থ ও আইনের স্নাতক। ১৯৭৯ সালে রাজস্থান হাইকোর্টে প্র্যাকটিস শুরু করেন। ১৯৮৯ সালে ঝুনঝুনু থেকে নবম লোকসভায় জনতা দলের টিকিটে জয়লাভ করেন। চন্দ্রশেখরের মন্ত্রিসভায় সংসদীয় প্রতিমন্ত্রী হন। পরে ফের ১৯৯৩ সালে রাজস্থানের কিষানগড় বিধানসভা থেকে বিধায়ক হন। পরে সুপ্রিম কোর্টেও প্র্যাকটিস করেন। গুজব, তিনি অমিত শাহের খুব কাছের লোক। কেন্দ্রীয় স্তরে যেমন প্রধান রাষ্ট্রপতি, রাজ্য স্তরে তেমনি রাজ্যপাল এবং কেন্দ্র শাসিত অঞ্চলে লেফটেন্যান্ট গভর্নর। পাঁচ বছরের জন্য রাজ্যপালকে নিযুক্ত করেন রাষ্ট্রপতি। সংবিধানের ১৫৩ থেকে ১৬১ অনুচ্ছেদে বিস্তারিত ভাবে রাজ্যপাল সম্পর্কে আলোচনা রয়েছে। রসিকতা করে বলা হয় যে, রাজনীতিবিদদের বার্ধক্যের বারাণসী হচ্ছে রাজ্যপাল পদ পাওয়া। অবশ্যই তিনি কেন্দ্রের শাসক দলের কাছের লোক হবেন।১৯৮৪ সালে অন্ধ্রের রাজ্যপাল ঠাকুর রামলাল বেআইনিভাবে এন টি রামা রাওকে মুখ্যমন্ত্রী পদ থেকে সরিয়ে দিয়ে অর্থমন্ত্রী এন বি রাওকে মুখ্যমন্ত্রী করেন। সে সময় রামা রাও ডাক্তার দেখাতে আমেরিকা গেছিলেন। ফিরে এসে রামা রাও তীব্র আন্দোলন শুরু করেন। চাপে পড়ে রাষ্ট্রপতি জৈল সিং তাঁকে বরখাস্ত করেন। ২০১৬ সালে অরুণাচলের রাজ্যপাল জে পি রাজখোয়াকে বরখাস্ত করেন রাষ্ট্রপতি প্রণব মুখোপাধ্যায়। তাঁর নির্দেশেই অরুণাচলে রাষ্ট্রপতি শাসন জারি হয়। পরে সেই নির্দেশকে সুপ্রিম কোর্ট অসাংবিধানিক বলে জানায়। ওই বছরই দিল্লির লেফটেন্যান্ট গভর্নর নাজিব জং স্বেচ্ছায় পদত্যাগ করেন, যার সঙ্গে দিল্লির আপ সরকারের বিরোধ রীতিমতো ইতিহাস। ২০১৪ সালে সিবিআই পশ্চিমবঙ্গের রাজ্যপাল এম কে নারায়নন ও গোয়ার রাজ্যপাল ভরত বীর ওয়াংচুর বিরুদ্ধে জেরার সিদ্ধান্ত নেয়। এরা দুজনেই অগাস্টা ওয়েস্টল্যান্ড চপার চুক্তিতে স্বাক্ষর করেছিলেন জাতীয় নিরাপত্তা উপদেষ্টা ও এস পি জি প্রধান হিসাবে। পরে এরা দুজনেই পদত্যাগ করেন।২০০৪ সালের ২ জুলাই কেন্দ্রের কংগ্রেস সরকার উত্তরপ্রদেশ, গুজরাট, হারিয়ানা ও গোয়াতে রাজ্যপাল পদ থেকে বিষ্ণুকান্ত শাস্ত্রি, কৈলাশপতি মিশ্র, বাবু পরমানন্দ ও কেদারনাথ সাহানিকে সরিয়ে দেয়। এদের নিয়োগ করেছিল আগের বাজপেয়ী সরকার। সেই সরানোকে চ্যালেঞ্জ করে সুপ্রিম কোর্টে একটি জনস্বার্থ মামলা দায়ের করেন জনৈক বি পি সিঙ্ঘল। মামলা দুই বিচারপতির এজলাস থেকে যায় পাঁচ বিচারপতির এজলাসে। যার নেতৃত্বে ছিলেন প্রধান বিচারপতি কে জি বালাকৃষ্ণান। সঙ্গে ছিলেন এস এইচ কাপাডিয়া, আর ভি রবীন্দ্রন, বি সুদর্শন রেড্ডি ও পি সদাসিবম।সেই মামলায় আবেদকের পক্ষে ছিলেন সোলি সোরাবজি আর সরকারের পক্ষে ছিলেন অ্যাটর্নি জেনারেল মিলন বন্দোপাধ্যায়। মামলায় (w.p. no/c/296of 2004)আদেশ হয়, ৭ মে ২০১০। দীর্ঘ আদেশে অসংখ্য বিষয়ের মধ্যে উঠে আসে 'আনন্দ তত্ত্ব' (doctrine of pleasure), যার জন্ম কিন্তু ব্রিটেনে। সরকারি চাকরির মেয়াদ মর্জিমাফিক ঠিক করেন রাজা। পছন্দ হলে থাকবে, নচেৎ বিদায়। এদেশে রাজ্যপালও ঠিক সেরকম। রাষ্ট্রপতির (পড়ুন কেন্দ্রীয় সরকার) খারাপ নজরে পড়লে বিদায়, প্রশ্ন তোলা অপ্রাসঙ্গিক। সেকথা মাথায় রেখে সুপ্রিম কোর্ট জানায়, যেহেতু সংবিধানের ১৫৬(১) অনুচ্ছেদ অনুযায়ী রাষ্ট্রপতির তত্ত্বাবধানে রাজ্যপাল কাজ চালান, তাই কোন কারণ না দেখিয়ে তাকে বরখাস্তের অধিকার রয়েছে। কিন্তু তার যেন সংযত কারণ থাকে। খুব প্রয়োজন না থাকলে বরখাস্ত করার দরকার নেই। যদি বরখাস্তের কারণ বেঠিক হয়, তবে আদালত নিশ্চিত ভাবে তার ক্ষমতা প্রয়োগ করবে(2010/scc/6/331)।আরও পড়ুন: এখনই কাটমানি! প্রধানমন্ত্রী আবাস যোজনার ২০ হাজার 'হিসসা'য় অভিযুক্ত বিজেপি নেতাপশ্চিমবঙ্গের রাজ্যপালকে সরানোর জন্য তৃণমূলের দাবি তাই অনৈতিক নয়, কিন্তু কেন্দ্রের সরকার বন্ধু নয়। তাই কিছু লাভ হবে না জেনেও মমতা ইস্যুটিকে তুলে রাখলেন। পাশাপাশি সৌজন্য সাক্ষাৎও (৬/১/২০১২) করে রাখলেন। সময় বলবে, কে লাভবান হল। নির্বাচনের আগে মামলা করে কিছু পাওয়া যাবে না। এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন।  "
https://eisamay.indiatimes.com/editorial/post-editorial/new-year-and-bengal-politics-trends-before-2021-assembly-election/articleshow/80096782.cms,দোরে দোরে রাজনৈতিক নেতাদের আনাগোনা বাড়ুক এই নতুন বছরে ,"নতুন বছর পড়ে গেল। আসছে বাংলার ভোট। রাজনৈতিক দলগুলির তৎপরতা তুঙ্গে। এই পরিস্থিতিতে নতুন বছরে রাজনৈতিক নেতাদের থেকে কী প্রত্যাশা করবেন, কেনই বা করবেন?","হাইলাইটস১৮ টি আসনে জয়লাভ করে বিজেপি একটি বড় চ্যালেঞ্জের মুখে ফেলে দিয়েছে মমতা বন্দ্যোপাধ্যায়ের নেতৃত্বাধীন তৃণমূল কংগ্রেসকে।নিশ্চিত করে বলা যায় তিনি এখন ২০১৯-এর দুর্বল অবস্থায় আর নেই।রাজনৈতিক কূটকাচালির মধ্যে সাধারণ জনগনকে বা তাদের সমস্যাকে কতটা গুরুত্ব দিচ্ছে রাজনৈতিক দলগুলি?সম্বিত পাল২০২১ সাল পশ্চিমবঙ্গের রাজনীতির জন্য একটি গুরুত্বপূর্ণ বছর। আগামী কয়েক মাসের মধ্যেই বিধানসভার নির্বাচন। সেই নির্বাচনই ঠিক করে দেবে এতদিনের 'বামপন্থী' রাজ্য এবার ডানদিকে পুরোপুরি মোড় নেবে কিনা। ২০১৯ সালের লোকসভা নির্বাচনের মাধ্যমেই ডানপন্থী গেরুয়া শিবির রাজ্যের শাসক দল তৃণমূল কংগ্রেসকে অশনি সংকেত দেখিয়ে দিয়েছে। আশাতীত ১৮ টি আসনে জয়লাভ করে বিজেপি একটি বড় চ্যালেঞ্জের মুখে ফেলে দিয়েছে মমতা বন্দ্যোপাধ্যায়ের নেতৃত্বাধীন তৃণমূল কংগ্রেসকে।গত দু'বছরে যে ভাবে ভোট-কুশলী প্রশান্ত কিশোরের হাত ধরে নিজের ইমেজ উদ্ধারে মনোযোগী হয়েছেন মমতা বন্দ্যোপাধ্যায় এবং যে ভাবে দলের সংগঠনের রাশ ধরতে উদ্যোগী হয়েছেন — তাতে নিশ্চিত করে বলা যায় তিনি এখন ২০১৯-এর দুর্বল অবস্থায় আর নেই। কিন্তু চ্যালেঞ্জ একেবারেই নেই তাও নয়। নিজেদের গোষ্ঠীদ্বন্দ্বে দীর্ণ হয়ে ভোটের আগে রাজ্যে আবার গা ঝাড়া দিয়ে উঠেছে বিজেপি। সংগঠন সাজানোয় মন দিয়েছেন নেতারা। বাইরে থেকে সংগঠনের কাজে দক্ষ মাস্টারমশাইরা এসেছেন। কেন্দ্রীয় শীর্ষ নেতৃত্ব আবার রাজ্য দলের রাশ হাতে নিয়েছেন। সঙ্গে শুভেন্দু অধিকারীর মতো নেতাকে ভাঙিয়ে নিয়ে এসে তৃণমূলকে দুর্বল করার কাজও করছেন তাঁরা।কিন্তু এই রাজনৈতিক কূটকাচালির মধ্যে সাধারণ জনগনকে বা তাদের সমস্যাকে কতটা গুরুত্ব দিচ্ছে রাজনৈতিক দলগুলি? ২০১৪-র সাধারণ নির্বাচনে সোশ্যাল মিডিয়ার ব্যবহার অনেককেই তাক লাগিয়ে দিয়েছিল। দেশের অধিকাংশ ভোটারের বয়স যখন ১৮ থেকে ৩৫-এর মধ্যে তখন সোশ্যাল মিডিয়াকে ব্যবহার করে যে সহজেই ভোটারদের কাছে পৌঁছানো যায় এবং তাদের রাজনৈতিক সিদ্ধান্তকে প্রভাবিত করা যায়। সেই নির্বাচন এই শিক্ষাই দিয়েছিল রাজনৈতিক দলগুলিকে। তার পর থেকে সোশ্যাল মিডিয়াতেই অর্ধেক নির্বাচন জিতে নেওয়া যায় বলেই ধারণা তৈরি হয়। সেই মতো নিজেদের সোশ্যাল মিডিয়া টিম সাজাতে উদ্যোগী হয় সব রাজনৈতিক দলই। বিজেপির আইটি সেলের কাজ নিয়ে তো অনেক বিতর্কও জন্ম নিয়েছে। কিন্তু রাজনৈতিক বার্তা দেওয়ার জন্য যে তৃণমূল স্তরে সরাসরি ভোটারদের কাছেও পৌঁছানো দরকার তা যেন এবার পশ্চিমবঙ্গের রাজনৈতিক দলগুলি নতুন করে উপলব্ধি করেছে। তাই রাজ্যের শাসক দল যখন 'দুয়ারে দুয়ারে সরকার' বা 'পাড়ায় পাড়ায় সমাধান'-এর মতো কর্মসূচি শুরু করছে, তখন বিরোধী বিজেপিও ঘরে ঘরে গিয়ে 'আর নয় অন্যায়'-এর মতো প্রচার করছে।পাড়ার কাউন্সিলার বা পঞ্চায়েত প্রতিনিধিরাই সাধারণত বুথ স্তরের ভোটারদের সঙ্গে যোগাযোগ রেখে চলেন। পাড়ার মানুষের সুখে দুঃখে তারাই সঙ্গী হয়ে থাকেন। কিন্তু রাজনীতির ধারা পাল্টানোর সঙ্গে সঙ্গে অনেক অঞ্চলেই সেই জনপ্রতিনিধিদের সঙ্গে সাধারণ মানুষের দূরত্বও বেড়ে গেছে। কারও অট্টালিকা-সম বাড়ি, কারও বিলাস-বহুল গাড়ি আবার কারও পাড়ায় শুধুই দাদাগিরি — এভাবেই জনপ্রতিনিধিদের চরিত্র পাল্টে গেছে গ্রামে-গঞ্জে। ফলে অনেক ক্ষেত্রেই সাধারণ মানুষের সঙ্গে যোগাযোগ হারিয়েছে শীর্ষ স্তরের নেতা-নেত্রীরা। তাদের 'চোখ-কান' হওয়ার কথা যাদের সেই জনপ্রতিনিধি বা বুথ স্তরের রাজনৈতিক কর্মীরাই নিজেদের দরকার ছাড়া চোখ কান খোলা রাখেন না। নিজেদের ক্ষমতার দম্ভেই তারা মত্ত। এই অবস্থায়, সোশ্যাল মিডিয়া থেকে যে নেতা-নেত্রীরা রাস্তায় নেমে এসেছেন সেটি একটি আশার কথা। নিজেদের শক্তি প্রদর্শনের জন্যও যে মঞ্চ বেঁধে সভা করার থেকে রাস্তায় পদযাত্রা করার কর্মসূচিকে অগ্রাধিকার দিচ্ছে রাজনৈতিক দলগুলি, সেটাও ভাল কথা।আসলে রাজনীতির কেন্দ্রবিন্দুতে যদি নেতাদের দলবদল, একে অন্যের প্রতি অভিযোগ, ভারি ভারি সংখ্যার উল্লেখ, হাওয়ায় ভাসানো হুঙ্কার ও শক্তি প্রদর্শনের বুকুনি চলে আসে, তাহলে জনগণের মূল সমস্যা অনেক দূরে চলে যায়। সোশ্যাল মিডিয়ার কোলাহলে যোগাযোগের পথটাও হয় একমুখি হয়ে যায় বা অবান্তর আলোচনায় মূল বক্তব্য হারিয়ে যায়।আরও পড়ুন: বিজেপির স্বাগত মিছিলে যাচ্ছেন না শোভন চট্টোপাধ্যায়! বৈশাখীর গোঁসা না অন্য কিছু?সরাসরি ভোটারদের সঙ্গে জনসংযোগে যদি নেতা-নেত্রীরা জোর দেন, তাহলে ভোটাররা তাঁদের সমস্যার কথা জানাতে পারেন ও সমাধানের রাস্তা কীরকম হবে তাও বুঝতে পারেন। ভোটের রাজনীতির সেই পুরনো পথে যে আবার রাজ্যের রাজনৈতিক কর্মীরা হাঁটতে শুরু করেছেন, তা ভাল কথা। ২০২১-এ ফলাফল যাই হোক, নেতা-জনগণের মধ্যে সরাসরি যোগাযোগের পথ ফিরে এলেই রাজ্যের মঙ্গল। এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন।  "
https://eisamay.indiatimes.com/editorial/post-editorial/j-p-nadda-convoy-attacked-in-west-bengal/articleshow/79697218.cms,"রিপোর্ট কার্ড বনাম সন্ত্রাসের রাজনীতি, আসলে গণতন্ত্রের হত্যা! ",রাজ্যের তৃণমূল সরকার ঠিক করে রেখেছিল যে ১০ ডিসেম্বর তাদের ১০ বছরের সাফল্যের খতিয়ান রাজ্যের মানুষের কাছে তুলে ধরবে। একই দিনে আবার রাজ্যের মুখ্যমন্ত্রী জাতীয় রাজনীতির বিরোধী নেত্রী হিসেবে কেন্দ্রীয় সরকারের কৃষি নীতির বিরোধিতা করে সভা করবেন বলেও ঠিক ছিল।,"হাইলাইটস২০২১-এর লোকসভা নির্বাচনের ট্রেলার কি আমরা দেখে নিলাম গত ১০ ডিসেম্বর! রাজ্যের গণতন্ত্রের বিজ্ঞাপনের জন্য ১০ ডিসেম্বরের থেকে ভাল দিন আর কী হতে পারত! কালো পতাকা দেখানো এক, আর সংগঠিত প্রতিবাদ সভা আর এক জিনিস। মানুষের ক্ষোভের বাঁধন ভাঙা বহিঃপ্রকাশ একদম অন্য একটি ব্যাপার।সম্বিত পাল২০২১-এর লোকসভা নির্বাচনের ট্রেলার কি আমরা দেখে নিলাম গত ১০ ডিসেম্বর! নিজের পায়ে নিজেই কুড়ুল মারা বা যে গাছের ডালে বসে. সেই ডাল কাটার রাজনীতিতে এ রাজ্যের রাজনীতিকরা সিদ্ধহস্ত। বরাবর।ইতিহাস তার প্রমাণ। কিন্তু সেই রাজনৈতিক ইতিহাস থেকে কিছু শেখার প্রয়াস বিরল।রাজ্যের তৃণমূল সরকার ঠিক করে রেখেছিল যে ১০ ডিসেম্বর তাদের ১০ বছরের সাফল্যের খতিয়ান রাজ্যের মানুষের কাছে তুলে ধরবে। রিপোর্ট কার্ড প্রকাশ করবে। আগে থেকেই ঠিক ছিল, একই দিনে রাজ্যের বিরোধী দল বিজেপির সর্বভারতীয় সভাপতি কলকাতার অদূরেই ডায়মন্ড হারবারে একটি সভা করবেন। একই দিনে আবার রাজ্যের মুখ্যমন্ত্রী জাতীয় রাজনীতির বিরোধী নেত্রী হিসেবে কেন্দ্রীয় সরকারের কৃষি নীতির বিরোধিতা করে সভা করবেন বলেও ঠিক ছিল।গণতান্ত্রিক ব্যবস্থায় সরকার তার সাফল্যের কৃতিত্ব সংখ্যা ও তথ্য দিয়ে তুলে ধরবে ও বিরোধী দল তা তথ্য-প্রমাণ দিয়ে খন্ডন করবে বা সেই সাফল্য তারাও কীভাবে আনতে পারে বা আরও ভাল কাজ করতে পারে, তা জনগণের কাছে বলবে। এর পর বিচারের ভার ভোটারদের উপরেই ছেড়ে দেবে। কে ভাল আর কে খারাপ তা জনগণ ইভিএম মেশিনে গিয়ে জানিয়ে দেবে।রাজ্যের গণতন্ত্রের বিজ্ঞাপনের জন্য ১০ ডিসেম্বরের থেকে ভাল দিন আর কী হতে পারত! কিন্তু কী হল?সারাদিন ধরে রাজ্যের ও দেশের মানুষ দেখলেন একটি রাজনৈতিক সন্ত্রাসের ছবি। একটি জাতীয় দলের সভাপতির কনভয়ে হামলা, নেতাদের গাড়িতে ইঁট বৃষ্টি ও কর্মীদের বাইক থেকে ফেলে রাস্তার উপরে মার। তার প্রতিক্রিয়ায় রাজ্য জুড়ে প্রতিবাদ-অবরোধ। সঙ্গে অবশ্যই দু'পক্ষের তরজা — ""আমি ওকে মারিনি"", ""ও আমাকে রাগিয়ে দিয়েছিল"", ""ও নিজেই নিজেকে মেরেছে"" ইত্যাদি।তর্কের খাতিরে যদি ধরেও নিই যে ডায়মন্ড হারবার যাওয়ার পথে শিরাকোলে বিজেপি কর্মীরা শাসক দলের কর্মী-সমর্থকদের উস্কানি দিয়েছিল, তাহলেও তৃণমূল কংগ্রেসের নেতারা নিজেদের সমর্থকদের সংযত করতে ব্যর্থ কেন হল? কার নির্দেশে সেখানে মাইক-মঞ্চ বেঁধে শাসক দলের পক্ষে প্রতিবাদ সভা করে এতটা উত্তেজনা সৃষ্টি করা হচ্ছিল। নিজেদের সরকারের রিপোর্ট কার্ড প্রকাশের দিন এই ধরনের 'প্রতিবাদ' হয় রাজনৈতিক বালখিল্যতা বা উদ্দেশ্যপ্রণোদিত।কালো পতাকা দেখানো এক, আর সংগঠিত প্রতিবাদ সভা আর এক জিনিস। মানুষের ক্ষোভের বাঁধন ভাঙা বহিঃপ্রকাশ একদম অন্য একটি ব্যাপার।আচ্ছা তর্কের খাতিরে ধরেও নেওয়া গেল, রাজ্য বিজেপি সভাপতি দিলীপ ঘোষ যে ভাষায় শাসক দলের নেতা-কর্মীদের হুমকি দিয়ে বেড়াচ্ছেন ও 'বদলার' কথা বলছেন, তাতে তৃণমূলের কর্মীরা উত্তেজিত হয়েছিলেন। স্বাভাবিক।কিন্তু সেখানে পুলিশ ও প্রশাসন কী করছিল! সেটা তো রাজ্য সরকারের হাতেই। দু'চারটে কেন্দ্রীয় বাহিনীর নিরাপত্তাকর্মীর কাজ সেই বিক্ষোভ নিয়ন্ত্রণ করা নয় বা এই ধরনের প্রতিবাদ সভার অনুমতি দেওয়াও নয়। তাদের কাজ নির্দিষ্ট ভিআইপিকে নির্দিষ্ট বলয়ের মধ্যে নিরাপত্তা দেওয়া ও রক্ষা করা।কেন্দ্র হস্তক্ষেপ করলে আইন শৃঙ্খলা রাজ্য সরকারের এক্তিয়ারে বলে চেঁচাব আর সুযোগ বুঝে সেই আইন শৃঙ্খলাকে দু'চার গাছা কেন্দ্রীয় বাহিনীর নিরাপত্তারক্ষীদের ঘাড়ে ঠেলে দেব, এটা কোনও কাজের কথা নয়। কতজন অফিসার সেদিন ডিউটিতে ছিলেন, তার একটি লম্বা লিস্টি রাজ্যের কর্তারা কেন্দ্রীয় স্বরাষ্ট্র মন্ত্রকে পাঠিয়েছেন। কিন্তু তারা এই ঘটনা সামলাতে কেন ব্যর্থ হল, সেই প্রশ্ন তো উঠবেই। যেদিন রাজ্য সরকার তাদের ১০ বছরের কাজের ফিরিস্তি প্রকাশ করছে, সেদিন তাদেরই দলের কর্মীদের উপর নিয়ন্ত্রণ হারানো ও পুলিশ প্রশাসনকে সক্রিয় করে রাখতে না পারার মধ্যে অনেক বার্তা লুকিয়ে রয়েছে।এক, দলের ও প্রশাসনের উপর রাজ্যের শাসক দল ও রাজ্য সরকারের নেতা-নেত্রীদের নিয়ন্ত্রণ নেই। দুই, রাজ্যের শাসক দল নিজেদের উন্নয়নের সাফল্যের উপরে ভরসা রাখতে পারছেন না। তিন, রাজ্যের রাজনৈতিক দলগুলি সন্ত্রাসের রাজনীতির উপরেই বেশি ভরসা রাখছেন। বার বারই ৩৫৬ ধারা জারির আলোচনা-হুমকি সেটাই বলে।একেই রাজ্যের বাইরের মানুষেরা পশ্চিমবঙ্গের রাজনৈতিক সন্ত্রাস নিয়ে হাসাহাসি করে থাকেন। বাংলার মানুষ রাজনৈতিক ভাবে সচেতন, তাই এই ধরনের ঘটনা ঘটে — এমনটা বলেও সেই পরিহাসের জবাব দেওয়া সহজ হয় না। এই পরিস্থিতিতে তো তাদের কাছে মুখ দেখানোটাই কঠিন। আসল কথা হল, পশ্চিমবঙ্গে 'রিপোর্ট কার্ডের' বিরুদ্ধে রাজনৈতিক সন্ত্রাসই জয়ী হয়ে যায় বার বার। কেউই ধোয়া তুলসী পাতা নয়। আরও পড়ুন: 'ভোটের পর মানসিক ভারসাম্য হারাবে বিজেপি নেতারা', স্বাস্থ্যসাথী কার্ডের পরামর্শ অভিষেকের!এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/suvendu-adhikari-crisis-and-the-trinamool-congress-party-politics-an-analysis/articleshow/79475490.cms,'শুভেন্দু-পরিস্থিতি' নিয়ে সমস্যা মমতার একার নয় ,তাঁর ভাইয়েরা বা অন্য ভাইপো-ভাইঝিরা নিজেদের মতো করে রাজনীতি বা বিভিন্ন সংগঠনের সঙ্গে যুক্ত রয়েছেন। শেষে রাজ ঠাকরে দল ছেড়ে বেরিয়ে নিজের আলাদা দল তৈরি করেন। আরজেডির লালু প্রসাদের দুই ছেলে তেজস্বী ও তেজপ্রতাপের মধ্যেও রাজনৈতিক বৈরিতা তৈরি হয়েছিল।,"হাইলাইটসকিন্তু কেউই অভিষেকের মতো সামনের সারিতে আসেননি।আঞ্চলিক দলগুলির সমস্যা মূলত পরিবারকে দিয়েই শুরু হয়।দলত্যাগী তাঁরাই হন, যাঁদের মধ্যে রাজনৈতিক উচ্চাকাঙ্ক্ষা রয়েছে বা দলকে নিয়ে মোহ ভঙ্গ হয়েছে বা স্রেফ ধান্ধাবাজীর জন্য।সম্বিত পালমমতা বন্দ্যোপাধ্যায়ের ভাগ্য ভাল, অভিষেক বন্দ্যোপাধ্যায় ছাড়া তাঁর পরিবারের আর কেউ প্রথম বা দ্বিতীয় সারির রাজনৈতিক নেতা হয়ে ওঠেননি। তাঁর ভাইয়েরা বা অন্য ভাইপো-ভাইঝিরা নিজেদের মতো করে রাজনীতি বা বিভিন্ন সংগঠনের সঙ্গে যুক্ত রয়েছেন। কিন্তু কেউই অভিষেকের মতো সামনের সারিতে আসেননি।আঞ্চলিক দলগুলির সমস্যা মূলত পরিবারকে দিয়েই শুরু হয়। সমাজবাদী পার্টির নেতা মুলায়ম সিংহ তাঁর ভাইকে না ছেলে, কাকে দলের দায়িত্বভার দেবেন তা নিয়ে কত নাটকই না হয়েছে। দল প্রায় ভেঙেও গিয়েও টিঁকে গেছে।শিবসেনার প্রতিষ্ঠাতা প্রয়াত বালাসাহেব ঠাকরের ছেলে উদ্ধব ও ভাইপো রাজের মধ্যে কী ধরনের লড়াই হয়েছিল, তাও সকলের মনে থাকার কথা। শেষে রাজ ঠাকরে দল ছেড়ে বেরিয়ে নিজের আলাদা দল তৈরি করেন।তামিলনাড়ুতে প্রয়াত মুখ্যমন্ত্রী জয়ললিতার অসুস্থতা ও তার পরে কে এআইডিএমকে দলের ক্ষমতা দখল করবেন তা নিয়ে তাঁর ভাইঝি, দীর্ঘদিনের সহযোগী শশীকলা, পালিত পুত্র ও অন্যান্য নেতাদের মধ্যে যে দ্বন্দ্ব দেখা গিয়েছিল, তাও সবার জানা। সে রাজ্যেই ডিএমকে দলের নেতা করুণানিধির দুই ছেলে স্ট্যালিন ও আলাগিরির দড়ি টানাটানিও সর্বজনবিদিত।নীতিশ কুমারের দল জেডিইউ বা বিজেডির নবীন পট্টনায়েকের পরিবার নিয়ে সমস্যা না থাকলেও, আরজেডির লালু প্রসাদের দুই ছেলে তেজস্বী ও তেজপ্রতাপের মধ্যেও রাজনৈতিক বৈরিতা তৈরি হয়েছিল।পশ্চিমবঙ্গে মমতা বন্দ্যোপাধ্যায়ের রাজনৈতিক উত্তরাধিকার যে তাঁর ভাইপো অভিষেক বন্দ্যোপাধ্যায়, তার সরকারি কোনও ঘোষণা না হলেও, এটা এক প্রকার জলের মতো পরিষ্কার। পারিবারিক সমস্যা না থাকলেও, আপাতত মমতার সমস্যা দলের কিছু নেতাদের নিয়ে। এঁদের মধ্যে অনেকেই দ্বিতীয় প্রজন্মের উচ্চাশী নেতা। যার সাম্প্রতিকতম উদাহরণ শুভেন্দু অধিকারি।তৃণমূল কংগ্রেসের মতো 'এক নায়ক' দলের একজনই মুখ হয়। এখানে মমতা বন্দ্যোপাধ্যায়ের জনপ্রিয়তা ও মুখ দেখেই জনগন জোড়া ফুলে ভোট দেয়। অন্যান্য আঞ্চলিক দলেও তাই। এই সরল সত্য যে দলের অন্য নেতারা বোঝেন না তা নয়। তাঁরা নেত্রীর 'অনুগামী' হয়েই থেকে যেতে পারেন সারা জীবন। তার মূল কারণ হচ্ছে এঁদের প্রায় কারও নিজের ক্ষমতায় নির্বাচনে জিতে আসা সম্ভব নয়। নেত্রীর মুখ দেখিয়েই তাঁরা নির্বাচনে জেতেন বা ক্ষমতার কাছাকাছি থাকেন। বাধ্যবাধকতা না থাকলে কেউ এই আনুগত্য দেখাবেন না। দলত্যাগী তাঁরাই হন, যাঁদের মধ্যে রাজনৈতিক উচ্চাকাঙ্ক্ষা রয়েছে বা দলকে নিয়ে মোহ ভঙ্গ হয়েছে বা স্রেফ ধান্ধাবাজীর জন্য।তৃণমূলের সাম্প্রতিক সমস্যা উচ্চাকাঙ্ক্ষী দ্বিতীয় প্রজন্মের নেতাদের নিয়ে। শুভেন্দু অধিকারী কখনই সুব্রত বক্সী নন। শুভেন্দুর রাজনৈতিক লক্ষ্য রয়েছে। রাজ্যের রাজনৈতিক প্রশাসনের সর্বোচ্চ স্তরে তিনি বসতে চান। কিন্তু তিনি তৃণমূলে থেকে সেই লক্ষ্যে পৌঁছাতে পারবেন না। তাঁর নিজের কলজের জোর রয়েছে। তাই বিদ্রোহী হয়েছেন। এই সমস্যা শুধু মমতার নয়। সম্প্রতি কংগ্রেসের সচিন পাইলট রাজস্থানে ও মধ্যপ্রদেশে জ্যোতিরাদিত্য সিন্ধিয়াও প্রায় একই কারণে বিদ্রোহী হয়েছিলেন। সচিন শেষ পর্যন্ত পারেননি, কিন্তু জ্যোতিরাদিত্য তাঁর অনুগামী কংগ্রেস-বিধায়কদের নিয়ে দল ভেঙে কংগ্রেসের সরকারকেই ফেলে দিয়েছিলেন। এরকম উদাহরণ ভারতীয় রাজনীতিতে অনেক রয়েছে। বিজেপির মতো সঙ্ঘ-শৃঙ্খলায় আবদ্ধ দলেও আডবানী, মুরলী মনোহর যোশীর মতো প্রবীণ নেতাদের, এমনকী অরুণ জেটলী, সুষমা স্বরাজের মতো পরের প্রজন্মের নেতাদের সরিয়ে নরেন্দ্র মোদী গুজরাত থেকে দিল্লিতে এসে রাজ্যপাট চালাচ্ছেন।এই এত বছরে তৃণমূলে দলত্যাগীদের সংখ্যা কম নয়। অনেকেই নানা কারণে দল ছেড়েছেন। ফিরে এসেছেন অনেকে। কিন্তু কেউই সেভাবে মমতা বন্দ্যোপাধ্যায়কে দমাতে পারেননি। কারও মধ্যে সেই ক্ষমতা ছিল না।২০১৯-এর লোকসভা নির্বাচনের ধাক্কা খাওয়ার কারণগুলির মধ্যে মুকুল রায় একটা ফ্যাক্টর হলেও, এক মাত্র কারণ নয়। অর্জুন সিংহ নিজের এলাকার শের হয়ে জিতেছেন একটি আসন। তার কারণ দীনেশ ত্রিবেদীকে জেতানোর ইলেকশন মেশিনারিটা তাঁর নিজের হাতেই ছিল। নিশীথ প্রামানিক বা সৌমিত্র খাঁ কিন্তু শুধুই নিজের ক্যারিশমাতে জেতেননি।মোদ্দা কথা, মমতা বন্দ্যোপাধ্যায়কে চ্যালেঞ্জ করে ২৯৪টি আসনেই প্রভাব ফেলার মতো কোনও নেতা তৃণমূলে নেই। নিজে দল গড়ে হোক বা বিজেপিতে যোগ দিয়ে শুভেন্দুও কতগুলো আসনে নিজের প্রভাব খাটাতে পারবেন বা নিজের ক্যারিশমা দেখাতে পারবেন, তা দেখার জন্য সবাই বসে রয়েছে। মমতা একা এই চ্যালেঞ্জে বিদ্ধ নন। নেতৃত্বে দুর্বলতা থাকলেই এই ধরনের বিদ্রোহ সব দলেই হয়। নেতৃত্বের ক্যারিশমা ও কৌশলের উপরেই নির্ভর করে তারা কীভাবে এই সমস্যা সামলাবেন। আরও পড়ুন: 'শুভেন্দু তৃণমূলেই আছে, একসঙ্গে সবাই লড়াই করব!' জল্পনায় জল সৌগতরএই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/up-govts-new-anti-conversion-law-and-origin-of-love-jihad/articleshow/79427143.cms,'লাভ জেহাদ': নয়া অধ্যাদেশ আর হাইকোর্টের নির্দেশ ,"বিয়ের সময় তাঁরা যে খুব সামাজিক সংকটে পড়েছিলেন সে সমন্ধে কোন তথ্য নেই। মঙ্গলবার এক অর্ডিন্যান্স অনুমোদন করে উত্তরপ্রদেশ সরকার জানিয়েছে যে, ছল-চাতুরি করে ধর্ম পরিবর্তন করার অভিযোগ প্রমানিত হলে ১০ বছর পর্যন্ত সাজা হবে। জরিমানা হতে পারে ১০ হাজার টাকা।","হাইলাইটসআর অন্যদিকে বিয়ের নামে ধর্মান্তরন রুখতে অধ্যাদেশ জারি করার সিদ্ধান্ত নিয়েছে উত্তরপ্রদেশ সরকার।হিন্দু মেয়ে আর মুসলিম ছেলের বিয়েকে লাভ জেহাদ আখ্যা দিয়ে যোগী সরকারের দাবি ধর্ম পরিবর্তনের লক্ষ্যেই হিন্দু মেয়েদের প্রেমের ফাঁদে ফেলে মুসলমান ছেলেরা। তাঁদের জীবন ও ব্যাক্তি স্বাধীনতায় হস্তক্ষেপ করার অধিকার আদালতেরও নেই। স্মরজিত রায় চৌধুরীআয়েশা বেগম বা অন্নপূর্ণা দেবী। এদের আপনি কাউকেই চেনেন না। প্রথম জন হলেন অভিনেত্রী শর্মিলা ঠাকুর আর দ্বিতীয় জন হলেন ওস্তাদ আলাউদ্দিন খানের কন্যা রোশেনারা খান। প্রথম জন বিয়ে করেন মুসলমান ক্রিকেটার পতউদিকে আর দ্বিতীয় জন বিয়ে করেন হিন্দু সেতার বাদক রবিশংকরকে। বিয়ের সময় তাঁরা যে খুব সামাজিক সংকটে পড়েছিলেন সে সমন্ধে কোন তথ্য নেই। তবে সে বিবাহ যদি ২০২০ সালে হত তা বোধহয় খুব সুখের হত না। একই দিনে ইলাহাবাদ হাইকোর্ট বলছে বিয়েতে ধর্ম নয় মানুষই সত্য। আর অন্যদিকে বিয়ের নামে ধর্মান্তরন রুখতে অধ্যাদেশ জারি করার সিদ্ধান্ত নিয়েছে উত্তরপ্রদেশ সরকার।মঙ্গলবার এক অর্ডিন্যান্স অনুমোদন করে উত্তরপ্রদেশ সরকার জানিয়েছে যে, ছল-চাতুরি করে ধর্ম পরিবর্তন করার অভিযোগ প্রমানিত হলে ১০ বছর পর্যন্ত সাজা হবে। জরিমানা হতে পারে ১০ হাজার টাকা। নতুন আইনের নাম ইউ পি প্রহিবিসন অফ রিলিজিয়াস কনভারসান অর্ডিন্যান্স। নিজের ইচ্ছায় যদি কোনও মহিলা ধর্ম পরিবর্তন করতে চান তবে বিয়ের দুমাস আগে জেলাশাসকের কাছে আবেদন করতে হবে না করলে ৪ মাস থেকে ৩ বছর পর্যন্ত সাজা হবে, সঙ্গে থাকবে জরিমানা। হিন্দু মেয়ে আর মুসলিম ছেলের বিয়েকে লাভ জেহাদ আখ্যা দিয়ে যোগী সরকারের দাবি ধর্ম পরিবর্তনের লক্ষ্যেই হিন্দু মেয়েদের প্রেমের ফাঁদে ফেলে মুসলমান ছেলেরা। তবে মুসলিম মেয়েদের হিন্দু পরিবারে বিয়েতে কোন আপত্তি নেই। আবার একই দিনে ইলাহাবাদ হাইকোর্ট দুজন প্রাপ্তবয়স্ক মানুষের জীবনসঙ্গী বেছে নেওয়া ক্ষেত্রে কে কোন ধর্মের তা নিয়ে কোন ব্যক্তি, পরিবার বা রাষ্ট্র হস্তক্ষেপ করতে পারে না। তাঁদের জীবন ও ব্যাক্তি স্বাধীনতায় হস্তক্ষেপ করার অধিকার আদালতেরও নেই। পূর্ব উত্তরপ্রদেশের কুশীনগর এলাকার বাসিন্দা সালামত আনসারি ভালোবেসে বিয়ে করেন প্রিয়াঙ্কাকে। বিয়ের আগে সে ধর্ম পরিবর্তন করে নিজের নাম রাখে আলিয়া। বিয়েতে আপত্তি জানায় তাঁর পরিবার। বিয়ের ছয় দিন পর ২৫ অগস্ট, ২০১৯ এফ আই আর (০১৯৯/২০১৯) করা হয়। আনা হয় অপহরণের অভিযোগ। বলা হয় বিয়ের সময় পাত্রী অপ্রাপ্তবয়স্ক ছিল। তাই পকসো আইনের ৭/৮ ধারা ছাড়াও ভারতীয় ফৌজদারি আইনের ৩৬৩,৩৬৬,৩৫২,৫০৬ ধারাও যুক্ত করা হয়েছিল। সেই এফ আই আর খারিজ করার আবেদন জানিয়ে সালামত এলাহাবাদ হাইকোর্টের দ্বারস্থ হয়। আদালত নথি দেখে জানায় যে বিয়ের সময় প্রিয়াঙ্কা মোটেই নাবালিকা ছিল না,তাই পস্কো আইন প্রয়োগের কোন নিয়ম খাটে না। আর স্বাধীন দেশের দুটি নাগরিক যদি নিজের পছন্দ অনুযায়ী বিয়ে করে তাতে বাঁধা কোথায়?সুপ্রিম কোর্টের দুটি পুরনো মামলার কথা উল্লেখ করে (শফিন জাহান বনাম অশোকান ,কে এম/২০১৮-১৬এস সি সি ৩৬৮ এবং শক্তি বাহিনী বনাম ভারত সরকার ২০১৮-৭ এস সি সি ১৯২ )এলাহাবাদ হাইকোর্ট বলে ব্যাক্তি স্বাধীনতায় হস্তক্ষেপ মৌলিক অধিকারে মাথা গলানো। তা রাষ্ট্র করতে পারে না। ওই হাইকোর্টের দেওয়া পুরনো দুটি মামলার সমালোচনা করে(নুরজাহান এবং প্রিয়দরশী) বলেন সম্পূর্ণ ভুল আদেশ দেওয়া হয়েছিল,তাই সে আদেশও বাতিলযোগ্য। পাশাপাশি এই এফ আই আরকেও আমরা খারিজ করছি। কিন্তু বিবাহ বা ধর্মান্তরন বৈধ কিনা তা নিয়ে আদালত কোন মন্তব্য করেনি। এখন প্রশ্ন নতুন অধ্যাদেশ যোগী সরকার কবে থেকে আইন করে প্রয়োগ করবে তা পরিষ্কার নয়।যদি এবছর চালু হয় তবে পুরনো ঘটনার ক্ষেত্রে কি প্রযোজ্য হবে? অর্থাৎ Retrospective effect দেওয়া হবে কিনা। যদি উত্তর হ্যাঁ হয় তবে সমস্যা বাড়বে,বহু ভিন্ন ধর্মের বিবাহ সমস্যায় পড়বে।লাভ জেহাদ আরো শক্তিশালী হবে।আর এই মামলার আদেশের বিরুদ্ধে নিশ্চিতভাবে সুপ্রিম কোর্টে যাবে যোগী সরকার।তবে নতুন অধ্যাদেশ আইন হলে তাও যে চ্যালেঞ্জ হবে না একথা এখনই বলার সময় আসে নি। এখন শুধু সময়ের অপেক্ষা। দেখতে হবে বিরোধীরা কী ভাবছে? আরও পড়ুন: 'লাভ ও জেহাদ কখনও একসঙ্গে থাকে না', বিজেপিকে বিঁধলেন জৈন বাড়ির বউমা নুসরতএই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/lt-director-yuvraj-mehta-talk-about-bengali-legend-actor-soumitra-chatterjee/articleshow/79340432.cms,কিংবদন্তীর কাছে পাওয়া জীবনের পাঠ ,আমি শেষ পর্যন্ত যে পেশা বেছে নিয়েছিলাম সেটা থিয়েটার আর সিনেমার থেকে একেবারে অন্যরকম কিন্তু সৌমিত্রদার দেওয়া জীবনের পাঠ আমাকে আজও পথ দেখায়। ওটাই আমাদের সময়ের অন্যতম মহান ব্যক্তিত্বের কাছ থেকে পাওয়া আমার শ্রেষ্ঠ উপহার।,"১৯৭০ এর দশকের কলকাতায় বেড়ে ওঠার অনিবার্য ফল হিসাবে বাংলার সমৃদ্ধ সাংস্কৃতিক উত্তরাধিকার আমাকে আপাদমস্তক প্রভাবিত করেছিল। বাঙালি সংস্কৃতির পীঠস্থান কলকাতায় বেড়ে ওঠার সুবাদে আর পাঁচজন বাঙালি ছেলেমেয়ের মতোই বাংলা শিল্প সংস্কৃতির প্রেমে পড়েছিলাম অবাঙালি হওয়া সত্ত্বেও।আর যখন কৈশোরের শেষ প্রান্তে পৌঁছলাম, ততদিনে ফেলূ মিত্তির আমার শয়নে স্বপনে। বাংলা চলচ্চিত্রের আইকন সৌমিত্র চ্যাটার্জির আন্তর্জাতিক মানের অভিনয় তখন হাজার হাজার বাঙালির মতো আমারও মন কেড়েছে। তখন আমি আমার অনুপ্রেরণা সৌমিত্র চ্যাটার্জির পদাঙ্ক অনুসরণ করতে উদগ্রীব। তিনি একাধারে অভিনেতা, কবি, আবৃত্তি শিল্পী, নাট্যকার এবং বাংলা চলচ্চিত্র কে বিশ্বের দরবারে পৌঁছে দেবার অন্যতম প্রধান কান্ডারী।১৯৯০ সালের আগস্ট মাসের মাঝামাঝি কলকাতার ভ্যাপসা গরমের এক সকালে গলদঘর্ম আমি সৌমিত্রদার গল্গগ্রীনের বাড়ির সামনে গিয়ে দাঁড়ালাম। একটা কালো লোহার গেট হাট করে খোলা ছিল। সেই গেট দিয়ে ঢুকে আমি একটা লনে গিয়ে পৌঁছলাম। সেখানে একটা টিপয় আর কয়েকটা চেয়ার ছিল। ঐ এক টুকরো সবুজের ওপারেই বাড়ির সদর দরজা।আমি এগিয়ে গিয়ে দরজার বেলটা বাজালাম, আর সঙ্গে সঙ্গে বুকের ভেতর ধুকপুক করতে লাগল। আমাদের ফেলুদা ভিতরে আছেন তো? আমার সাথে দেখা করতে চাইবেন কি? আমি, কলেজের ফার্স্ট ইয়ারের একজন অতি সাধারন ছাত্র, কোন অ্যাপয়েন্টমেন্ট ছাড়াই দেখা করতে চলে এসেছি । এতে কেমন প্রতিক্রিয়া হবে ওঁর? এসব নানা ভাবনার মাঝেই দরজাটা খুলল। খুলতেই দেখি আমার স্বপ্নের নায়ক স্বয়ং আমার সামনে দাঁড়িয়ে! প্রায় ছ ফুট লম্বা, টকটকে গায়ের রং আর এক অনির্বচনীয় জ্যোতি নিয়ে সৌমিত্র চ্যাটার্জি নিজে জিজ্ঞাসু দৃষ্টিতে আমার থেকে বড়জোর এক ফুট দূরে দাঁড়িয়ে।“কাকে চান?” সহজাত ভঙ্গিতে তাঁর প্রথম জিজ্ঞাসা।এই বিশাল ব্যক্তিত্বের সামনে কিছুক্ষণ আমি বাকরুদ্ধ। খানিকটা সামলে নিয়ে সৌমিত্রদাকে গড়গড় করে বলে গেলাম যে আমি ওঁর অন্ধ ভক্ত, সুরেন্দ্রনাথ কলেজে গ্র্যাজুয়েশন করছি, আর মনপ্রাণ দিয়ে অভিনয় শিখতে চাই। কথাগুলো শেষ হতেই ভাবলাম, সৌমিত্রদা নিশ্চই মুখের উপর দরজাটা বন্ধ করে দেবেন।--- আমি অন্তত এরকম কিছুর জন্যই তৈরি ছিলাম। কিন্তু উনি তা না করে মাথাটা একটু নাড়লেন, তারপর আমাকে লনের চেয়ারে বসতে বললেন।আমি বললাম যে ওঁর অনেক ছবি দেখেছি। ওঁর বহুমুখী প্রতিভা, অভিনয়ের বিস্তার আর দক্ষতা আমাকে বাকরুদ্ধ করে দেয়। সোনার কেল্লা আর জয়বাবা ফেলুনাথ ছবির ঝানু গোয়েন্দা ফেলুদাই হোক, আর শাখা প্রশাখা ছবির আত্মমগ্ন প্রশান্ত, যার প্রায় কোন সংলাপই নেই --- তিনি সব চরিত্রেই কি দারুণ অভিনয় করেছেন! আমি প্রবল উৎসাহে একগাদা কথা বলে গেলাম। সৌমিত্রদা পুরোটাই মন দিয়ে শুনলেন। দেখলাম মাঝে মাঝে তাঁর উজ্জ্বল, সুন্দর মুখে মৃদু হাসির ঝিলিক।কিন্তু সত্যিকারের মহান মানুষরা যেমন হন, সৌমিত্রদা নিজের ব্যাপারে আগ্রহী ছিলেন না। তাঁর বেশি আগ্রহ তিনি যার সাথে কথা বলছিলেন তাকে নিয়ে --- মানে আমাকে নিয়ে!একেবারে অভিভাবক সুলভ ভঙ্গিতে জানালেন, আমার প্রথম কাজ হচ্ছে পড়াশোনা শেষ করা। “তোমাকে আগে লেখাপড়া শেষ করতে হবে। ওখানে আপোষ করা চলবে না বাবা। পড়াশোনার পাশাপাশি তুমি থিয়েটার করতে পারো, অভিনয়ের প্রতি তোমার যে প্যাশন সেটার পিছনে সময় দিতে পারো।”তারপর উনি সিনেমা আর থিয়েটারের অভিনয় নিয়ে কথা বললেন। এমন একটা ভাষায় কথাগুলো বললেন যেটা বুঝতে সহজ এবং দারুণ প্রেরণাদায়ক। এক কথায় বললে, উনি ভীষণ উৎসাহ দিলেন আর আমি সবটা চেটেপুটে নিলাম।সৌমিত্রদা আমাকে বিখ্যাত থিয়েটার ব্যক্তিত্ব বিভাস চক্রবর্তীর সাথে দেখা করতে বললেন, অভিনয় শিল্পটা শেখার জন্য। বললেন “বিভাসদাকে বলবে আমি তোমাকে পাঠিয়েছি।”অভিনয়ের স্বপ্ন আমার স্বপ্নই রয়ে গেল। অনেকগুলো কারণে আমি সৌমিত্রদার দেখানো পথে হাঁটতে পারিনি। সেই কারণগুলো এতদিন পরে বলার পক্ষে খুব জটিল। কিন্তু আজও, এই তিরিশ বছর পরেও, এই কিংবদন্তীর দেওয়া একটা শিক্ষা আমি মনে রাখি: একজন উষ্ণ, সহজলভ্য, আন্তরিক, খাঁটি মানুষ হওয়ার শিক্ষা।আমি শেষ পর্যন্ত যে পেশা বেছে নিয়েছিলাম সেটা থিয়েটার আর সিনেমার থেকে একেবারে অন্যরকম কিন্তু সৌমিত্রদার দেওয়া জীবনের পাঠ আমাকে আজও পথ দেখায়। ওটাই আমাদের সময়ের অন্যতম মহান ব্যক্তিত্বের কাছ থেকে পাওয়া আমার শ্রেষ্ঠ উপহার।- স্মৃতিচারণায় যুবরাজ মেহতা, প্রধান, কর্পোরেট ব্র্যান্ড ম্যানেজমেন্ট এন্ড কমিউনিকেশন , এল এন্ড টি "
https://eisamay.indiatimes.com/editorial/post-editorial/wb-assembly-election-2021-an-analysis-on-tmc-cpm-alliance/articleshow/79340235.cms,তৃণমূলের হাত ধরলে সিপিআইএম পার্টিটাই উঠে যাবে ,বিহারে বিজেপি ও তার শরিক জনতা দল (ইউনাইটেড)-এর রাজ্য সরকারের বিরুদ্ধে লড়েছিল ধর্মনিরপেক্ষ দলগুলি। সদ্য সমাপ্ত বিহার নির্বাচনে ১২টি আসন (অন্য বাম দলগুলি মিলিয়ে ১৯টি) জিতে নকশালপন্থী বাম দলের নেতার মুখে বিজেপিকে হারাতে তৃণমূলের সঙ্গে সমঝোতার কথা শোনা গেছে।,"হাইলাইটস সুতরাং শত্রুর শত্রুকে বন্ধু বানিয়ে নেওয়াই ভাল।একবার দেখা যাক কী কী কারণে পশ্চিমবঙ্গে বিজেপির বাড় বাড়ন্ত।  ২০১৪ সালের লোকসভা ভোটের নিরিখে বিজেপির ১৭ শতাংশ ভোট যখন ২০১৯ সালের লোকসভা নির্বাচনে ৪০ শতাংশে পৌঁছে গেল।সম্বিত পালজোর বিতর্ক চলছে। বিজেপিকে হারাতে বামেদের তৃণমূলের হাত ধরা উচিত। কারণ বিজেপিই হল পয়লা নম্বর শত্রু। সুতরাং শত্রুর শত্রুকে বন্ধু বানিয়ে নেওয়াই ভাল।সিপিআই(এম এল)-এর সাধারণ সম্পাদক দীপঙ্কর ভট্টাচার্য এই বিতর্ক উস্কে দিয়েছেন। সদ্য সমাপ্ত বিহার নির্বাচনে ১২টি আসন (অন্য বাম দলগুলি মিলিয়ে ১৯টি) জিতে নকশালপন্থী বাম দলের নেতার মুখে বিজেপিকে হারাতে তৃণমূলের সঙ্গে সমঝোতার কথা শোনা গেছে। কারণ বিজেপিই বামেদের প্রধান শত্রু।বিহার ও পশ্চিমবঙ্গের পরিস্থিতি ভিন্ন। বিহারে বিজেপি ও তার শরিক জনতা দল (ইউনাইটেড)-এর রাজ্য সরকারের বিরুদ্ধে লড়েছিল ধর্মনিরপেক্ষ দলগুলি। জেডিইউ-বিজেপি সরকারের বিরুদ্ধে লড়াইয়ে বিহারের বিরোধী আরজেডি-কংগ্রেসের হাত ধরা তাই সহজ হয়েছিল বাম দলগুলির পক্ষে। পশ্চিমবঙ্গে সরকারটি চালাচ্ছে তৃণমূল কংগ্রেস। বাম দলগুলি এখানে বিরোধী আসনে। বিজেপিও তাই। এটা নিশ্চয়ই দীপঙ্করবাবু বোঝেন। কিন্তু তিনি জল ঘোলা করে দিয়েছেন।একবার দেখা যাক কী কী কারণে পশ্চিমবঙ্গে বিজেপির বাড় বাড়ন্ত। তৃণমূল কংগ্রেসের নীচুতলার দুর্নীতির প্রতি বীতশ্রদ্ধ হয়েই লোকসভায় বিজেপির পক্ষে ভোট দিয়েছিল জনগণ। অন্য দিকে হিন্দু ও মুসলমানদের ও অন্যান্য জাতিগোষ্ঠীর আত্মপরিচয়ের রাজনীতি রাজ্যের ভোটারদের দু'ভাগে ভাগ করে দিয়েছে। এই মেরুকরণের রাজনীতিতেও লাভবান হয়েছিল বিজেপি ও তৃণমূল। কয়েকটি পকেটে কংগ্রেস এর ফায়দা পেলেও, বামেরা হালে পানি পাননি এই মেরুকরণের রাজনীতিতে। কোনও রকমে সাত-আট শতাংশ ভোট পেয়েই খুশি থাকতে হয়েছে।সাধারণ চোখে বামেদের ভোট রামে গিয়ে পড়েছিল। ২০১৪ সালের লোকসভা ভোটের নিরিখে বিজেপির ১৭ শতাংশ ভোট যখন ২০১৯ সালের লোকসভা নির্বাচনে ৪০ শতাংশে পৌঁছে গেল। তৃণমূলের ৩৯ শতাংশ ভোট যখন ৪৩ শতাংশ হয়ে গেল। বামেদের ভোট তখন ২৯ শতাংশ থেকে সাত শতাংশে নেমে এল।দেড় বছরে তৃণমূলের সেই দূর্নীতিও একদম মুছে যায়নি। মেরুকরণের রাজনীতিও তেমন বাতাসে মিলিয়ে যায়নি। কংগ্রেসের সঙ্গে হাত মিলিয়েও বিকল্প নতুন কোনও রাজনৈতিক আখ্যান তৈরি করতে পারেনি বামেরা।তর্কের খাতিরে যদি ধরেও নেওয়া যায় বামেরা তৃণমূলের সঙ্গে আসন সমঝোতা করল, তাহলে কী হতে পারে? বাম কর্মীদের হত্যা করা বা ঘরছাড়া করার তত্ত্ব বাদই দিলাম। ৭২-এর সন্ত্রাস ভুলে বামেরা যদি কংগ্রেসের সঙ্গে হাত মেলাতে পারে, তৃণমূলের সঙ্গেও পারবে।কিন্তু এই মুহূর্তে সমঝোতা হলে তৃণমূল বিরোধী ভোট আরও বেশি করে বিজেপিতে চলে যাবে। বাম কর্মী-সমর্থকদের একটি বড় অংশ এমনিতেই বামেদের তৃণমূলের বিকল্প ভাবছে না। তারা বিজেপিতেই ভোট দিচ্ছে। তৃণমূলের সঙ্গে হাত মেলালে সেই ভোট তো যাবেই, সঙ্গে যেটুকু ভোট বামেদের সঙ্গে রয়েছে, তাদেরও চলে যাওয়ার সম্ভাবনা রয়েছে। কংগ্রেসের সঙ্গে জোট করার ব্যাপারটাই ভাল চোখে দেখেননি বামদলগুলির নেতা-কর্মী-সমর্থকেরা। তৃণমূলের হাত ধরলে কী হবে, বোঝা অসম্ভব নয়।দীপঙ্করবাবুও জানেন, দীর্ঘদিন ধরে মাটি কামড়ে পড়ে থেকে মানুষের সঙ্গে কাজ করার ফল তাঁর দল ও অন্য বামদলগুলি পেয়েছে বিহারের নির্বাচনে।পশ্চিমবঙ্গে বামদলগুলির বিশ্বাসযোগ্যতা ২০১১-এর পর থেকে (আরও তলিয়ে দেখলে ২০০৮ থেকে) কমতে কমতে তলানিতে এসে ঠেকেছে। মানুষ তাকেই ভোট দেয়, যে প্রতিপক্ষের বিরুদ্ধে সবচেয়ে শক্তিশালী বলে মনে হয়। যে এই লড়াইয়ে জিতবে বলে বিশ্বাস করে, তার ছাতার তলাতেই দাঁড়ায়।বিজেপি ও তৃণমূলের দ্বৈরথ এই কারণেই। বামেরা সেখানে জায়গা করে নিতে পারছে না।বাম-কংগ্রেস জোটের প্রার্থী হয়ে জিতে কত বিধায়কই তো তৃণমূলে চলে গেলেন। তৃণমূলের সঙ্গে জোট করে জিতলে কী হবে তা আর বলার অপেক্ষা রাখে না। দীপঙ্করবাবু নিশ্চয়ই ছোট বাম দল এসইউসি এবং পিডিএস-এর অভিজ্ঞতার কথাও জানেন। মানুষের সুখে-দুঃখে, দাবি-দাওয়ায় পাশে থেকে তাদের বিশ্বাস অর্জন করতে পারলেই আবার হারানো জমি ফিরে পেতে পারে বামেরা। কংগ্রেস বা তৃণমূলের সঙ্গে জোট বাঁধায় দু'চারটে আসন হাতে থাকতে পারে, কিন্তু তাতে দীর্ঘমেয়াদি লড়াইয়ে বিশেষ লাভ হবে না।আর এখন তৃণমূলের সঙ্গে সমঝোতা করে বিজেপিকে হারিয়ে বাম নেতারা কী আবার পরের নির্বাচনে তৃণমূলের বিরুদ্ধে লড়বেন? সে গুড়ে বালি। ততদিনে সিপিআইএম দলটাই বাংলা থেকে উঠে যাবে। আরও পড়ুন: মিমের ভয়ে কাঁপছে কেন বাংলার রাজনৈতিক দলগুলি?এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/meme-culture-in-politics-an-analysis/articleshow/79225896.cms,মিমের ভয়ে কাঁপছে কেন বাংলার রাজনৈতিক দলগুলি? ,মূলত হায়দ্রাবাদ বা তেলেঙ্গানার একটি রাজনৈতিক দল বাংলার মূলধারার রাজনৈতিক দলগুলির রাতের ঘুম কেড়ে নিয়েছে। মুসলমান সমাজের প্রতিনিধিত্ব করা মিমকে বিজেপির বি-টিম বলে দেগে দেওয়া হয়েছে এবং বলা হচ্ছে যে মিম আসলে ধর্মনিরপেক্ষ দলগুলির ভোট কেটে বিজেপির সুবিধা করে দেবে।,"হাইলাইটসতবু ধর্মনিরপেক্ষ দলগুলির প্রতিক্রিয়া এমন যেন মিম অত্যন্ত অগণতান্ত্রিক কাজ করছে নির্বাচনে প্রতিদ্বন্দ্বীতা করে।বিশেষত সাম্প্রতিক বিহার নির্বাচনে পাঁচটি আসনে জেতার পর হিসেব নিকেশ শুরু হয়েছে বাংলাতে এই দলটি কতটা প্রভাব ফেলতে পারে।যদি সেই লড়াই সত্যিই ঠিক মতো হয়ে থাকে, তাহলে তৃণমূল কংগ্রেসের তো ভয় পাওয়ার কিছুই নেই।সম্বিত পালশুভেন্দু অধিকারী তৃণমূল ছেড়ে বিজেপিতে যোগ দেবেন কিনা, তার থেকেও বাংলার রাজনীতিতে জোর চর্চা শুরু হয়েছে অল ইন্ডিয়া মজলিশ-ই-ইত্তেহাদুল মুসলিমিন (এআইএমআইএম) বা সংক্ষেপে মিম আগামী বিধানসভা নির্বাচনে ভোট কাটাকুটির খেলায় নামবে কিনা।মূলত হায়দ্রাবাদ বা তেলেঙ্গানার একটি রাজনৈতিক দল বাংলার মূলধারার রাজনৈতিক দলগুলির রাতের ঘুম কেড়ে নিয়েছে। বিশেষত সাম্প্রতিক বিহার নির্বাচনে পাঁচটি আসনে জেতার পর হিসেব নিকেশ শুরু হয়েছে বাংলাতে এই দলটি কতটা প্রভাব ফেলতে পারে। কারণ মিমের প্রধান আসাদুদ্দিন ওয়েইসি জানিয়ে দিয়েছেন তিনি ২০২১-এ বাংলার বিধানসভা নির্বাচনে প্রার্থী দেবেন।মুসলমান সমাজের প্রতিনিধিত্ব করা মিমকে বিজেপির বি-টিম বলে দেগে দেওয়া হয়েছে এবং বলা হচ্ছে যে মিম আসলে ধর্মনিরপেক্ষ দলগুলির ভোট কেটে বিজেপির সুবিধা করে দেবে। কিন্তু বিহারে মিম যে ২১টি আসনে লড়াই করেছিল, তার পাটিগণিত কিন্তু বলছে যে মিম এমন ভোট কোথাও কাটেনি, যার জন্য মহাগঠবন্ধনের বা তথাকথিত ধর্মনিরপেক্ষ দলগুলির প্রার্থীরা হেরে গেছে। মানে প্রাপ্ত ভোট শতাংশের হিসেব বলছে, মিম যদি সেই সব আসনে প্রার্থী নাও দিত, তাহলেও এনডিএ প্রার্থীরা জিতে যেত।তবু ধর্মনিরপেক্ষ দলগুলির প্রতিক্রিয়া এমন যেন মিম অত্যন্ত অগণতান্ত্রিক কাজ করছে নির্বাচনে প্রতিদ্বন্দ্বীতা করে। মিম সংখ্যালঘুদের স্বার্থে কাজ করতে পারে, কিন্তু এটি একটি স্বীকৃত রাজনৈতিক দল। নিষিদ্ধ সংগঠন নয়। কাজেই এদের নির্বাচনে অংশগ্রহণ করা থেকে বিরত করা যায় না।এখন প্রশ্ন, তথাকথিত ধর্মনিরপেক্ষ দলগুলি মিমকে এত ভয় পাচ্ছে কেন? তার কারণ সংখ্যালঘুদের ভোটব্যাঙ্কে তাদের একচেটিয়া আধিপত্য রয়েছে বলে এতদিন ভেবে এসেছিল তারা। এবার তাদের মনে হচ্ছে মিম সেই সংখ্যালঘু ভোটব্যাঙ্কে হাত বসাতে যাচ্ছে। যদিও রাজ্যের তৃণমূল নেতারা কানাঘুষোয় বলার চেষ্টা করছেন, মিম মূলত হিন্দি বা উর্দুভাষী মুসলমানদের প্রতিনিধিত্ব করে, তাই বাংলাভাষী মুসলমানদের উপরে ওদের বেশি প্রভাব পড়বে না। এটাও এক ধরনের ভাবের ঘরে চুরি।২০১৯ সালের নভেম্বর-ডিসেম্বর মাসে এনআরসি ও সিএএ নিয়ে যখন আন্দোলন তীব্র হচ্ছে তখনই তৃণমূল নেত্রী ও রাজ্যের মুখ্যমন্ত্রী দল ও প্রশাসনকে সতর্ক করেছিলেন। মুর্শিদাবাদের সাগরদিঘিতে তিনি বলেছিলেন, ""কেউ কেউ বাইরে থেকে আসবে। আমরা মুসলমান বা হিন্দু কোনও ধরনের সাম্প্রদায়িকতাই বরদাস্ত করি না। টাকার বস্তা নিয়ে কেউ কেউ হায়দ্রাবাদ থেকে আসছে। বলছে ওরা জনগণের জন্য লড়াই করবে? কীভাবে করবে? তোমরা বিজেপির সবচেয়ে বড় এজেন্ট। তোমরা লড়াই করতে পারবে না। শুধু আমরাই লড়াই করতে পারি।""যদি সেই লড়াই সত্যিই ঠিক মতো হয়ে থাকে, তাহলে তৃণমূল কংগ্রেসের তো ভয় পাওয়ার কিছুই নেই।অথচ মিমের রাজ্য নেতৃত্বের দাবি তারা বাংলার অন্তত ৫৫টি বিধানসভা কেন্দ্রে নিজেদের প্রভাব বিস্তার করেছে। মিমের প্রধান আসাদুদ্দিনও বলছেন, তাদের সংগঠন রাজ্যের ২২টি জেলাতে রয়েছে। তাঁরা সমীক্ষা করে দেখবেন, কোন কোন কেন্দ্রে তাঁরা প্রার্থী দিতে পারেন। মুর্শিদাবাদ, উত্তর দিনাজপুর, মালদায় কিন্তু মিমের প্রভাব এনআরসি, সিএএ আন্দোলনের সময়েই দেখা গিয়েছিল। বিহারের কিষাণগঞ্জের যে সব বিধানসভা কেন্দ্রগুলি থেকে মিমের প্রার্থীরা জিতেছেন, সেখান থেকে কিন্তু পশ্চিমবঙ্গ খুব দূরে নয়। বিহারে মিমের জয়ের পিছনে যেমন স্থানীয় রাজনীতি কাজ করেছে, তেমনই মিমও তৃণমূল স্তরে এলাকার মানুষের পাশে থেকেছে বিভিন্ন ইস্যুতে। তারই ফল দেখা গেছে নির্বাচনের ফলাফলে।মনে রাখতে হবে, একজন ভোটার রাজনৈতিক সংগঠনের থেকে আশ্রয় খোঁজে। তাকেই ভোট দেয়, যে বিপদে আপদে রাজনৈতিক ও প্রশাসনিক ভাবে তাদের পাশে থাকবে। যখন কোনও রাজনৈতিক দল ভোটারদের এই নিশ্চয়তা দিতে পারে, তখনই ভোট পড়ে সেই রাজনৈতিক দলের বাক্সে। যে কারণে এ রাজ্যে ১৯৯৮ থেকে ২০১১ সাল পর্যন্ত তৃণমূলকে অপেক্ষা করতে হয়েছিল। ৮০র দশক থেকে ২০১৯ পর্যন্ত অপেক্ষা করতে হয়েছে বিজেপিকে। মানুষের মধ্যে এই বিশ্বাস জন্মাতে সময় লেগেছে, যে এই রাজনৈতিক দল পারবে তাদের স্বার্থ রক্ষা করতে। লড়ে নিতে পারবে বিপক্ষের সঙ্গে। যদি তথাকথিত ধর্মনিরপেক্ষ দলগুলি সেই বিশ্বাস ও নিশ্চয়তা জাগিয়ে রাখতে পারে সংখ্যালঘুদের মধ্যে তাহলে ভোট তাদের বাক্সেই যাবে। কিন্তু আসলে এদের ভয় হল, কত কয়েক বছরে, বিশেষত ২০১৯ সালের লোকসভা নির্বাচনের পর থেকেই এ রাজ্য ও জাতীয় রাজনীতিতেও সংখ্যালঘুদের নিয়ে জোর গলায় কেউ কথা বলতে ভয় পাচ্ছে। পাছে হিন্দু ভোটটুকুও চলে যায়। হিন্দুত্ববাদীদের আগ্রাসনে এই ভয় তীব্র হয়েছে। যেহেতু সংখ্যালঘুদের সামগ্রিক ক্ষমতায়তনের, উন্নয়নের, শিক্ষার ব্যাপারে মূলধারার রাজনৈতিক দলগুলি সচেতন ভাবে কাজ করেনি ও উপঢৌকনের রাজনীতিই প্রাধান্য পেয়েছে, তাই এই ভয় আরও দানা বাঁধছে। মূল ধারার রাজনৈতিক দলগুলি মনে করেছে, 'ওদের তো কেউ নেই। আমরাই আছি। ওদের ভোট আমাদের ঝুলিতেই আসবে।' এখন যদি সংখ্যালঘুদের জন্য কথা বলার একটি শক্তি উঠে আসে, তাহলে ভয় তো হবেই। ভোট কাটাকুটির ভয়ও তো স্বাভাবিক ভাবেই হবে।এই পরিস্থিতিতে মিমের মতো একটি প্রান্তিক শক্তিকে ভয় না পেয়ে, নিজেদের রাজনীতির ধারা কোন দিকে যাচ্ছে, সেই বিষয়ে মনোযোগ দিলে হয়ত, মূল ধারার রাজনৈতিক দলগুলি কাজের কাজ করবে। আরও পড়ুন: 'গোটা দেশ থেকে উপড়ে ফেলুন বিজেপিকে', টর্চ জ্বেলে আলোর দিশা বাংলার মুখ্যমন্ত্রীরএই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/post-editorial-by-nrisingha-prasad-bhaduri-on-jai-sree-ram-controversy/articleshow/80464069.cms,ভক্তি আর ভয়ের তফাৎ করাটা কি খুব কঠিন ,'ভক্তি আর ভয়ের তফাৎ করাটা কি খুব কঠিন' শীর্ষক লেখাতে সম্প্রতি 'জয় শ্রীরাম' (Jai Sree Ram) ধ্বনি নিয়ে যে সামগ্রিক প্রেক্ষাপট তৈরি হয়েছিল তা নিয়ে কলম ধরেছেন নৃসিংহপ্রসাদ ভাদুড়ী (Nrisingha Prasad Bhaduri)।,"হাইলাইটসআমাদের যুবক-বেলায় আমাদের বাড়িতে যখন দোলযাত্রার উৎসব চলছে, চলছে হোলির কীর্তন, ঠাকুর দোলায় উঠছেন, তখন অবারিত দ্বারে এক সাধু এসে উপস্থিত হলেন। এই গবেষণার নিরিখে প্রথমেই বলা দরকার যে, নেতাজির অরাজনৈতিক অনুষ্ঠানে 'জয় শ্রীরাম'-ধ্বনিটি নিশ্চয় প্রধানমন্ত্রীর উদ্দেশে ছিল না। শাস্ত্রমতে রামনাম, হরিনাম করার অশেষ গুণ। তেমনই রামনাম, কৃষ্ণনাম যদি হিংসা, আক্রোশ অথবা ভয় দেখানোর জন্য ব্যবহৃত হয়, সেটা কিন্তু 'নামাপরাধ' বলে গণ্য হয়।গলার স্বর, মাত্রা ও উপলক্ষ্য থেকেই ধরা পড়ে যে ভিক্টোরিয়া মেমোরিয়ালে 'জয় শ্রীরাম' ধ্বনির পিছনে ছিল আক্রোশ ও সুচিন্তিত প্ররোচনা। লিখছেন নৃসিংহপ্রসাদ ভাদুড়ীআমাদের যুবক-বেলায় আমাদের বাড়িতে যখন দোলযাত্রার উৎসব চলছে, চলছে হোলির কীর্তন, ঠাকুর দোলায় উঠছেন, তখন অবারিত দ্বারে এক সাধু এসে উপস্থিত হলেন। সন্ন্যাসীর বেশ, প্রসন্ন মুখে তিনি একেবারে কীর্তনের চত্বরে এসে ধ্বনি দিলেন - 'সিয়াজুরাম, সিয়াজুরাম।' অভ্যাগত সাধুর উপস্থিতিতে গৃহস্থের কীর্তন-ধ্বনি স্তিমিত হল। বাড়ির কর্তা তাঁকে করজোড়ে আসনে বসাতেই তিনি মৃদুস্বরে বললেন 'সিয়াজুরাম'। বাড়ির কর্তা বিনিময়ে স্বাগত করলেন- 'জয় গৌর।' অভ্যাগত বললেন, 'ইয়ে কীর্তন চালু রহে।' গৃহকর্তা আবারও হাত জোড় করে বললেন, 'আপনাকে দেখে বড় আনন্দ হচ্ছে। আর এই আনন্দ হচ্ছে বলেই আমার বোধ হচ্ছে একজন বড় সন্ত সাধু আমার ঘরে এসেছেন। তা বাবা, আপনি এলেন কোথা থেকে, আপনি কোন সম্প্রদায়ের মানুষ, আপনার নাম কী? আর মুখে যে আপনি বলছেন - সিয়াজুরাম, তাতে রাম শব্দটি পরিষ্কার ভগবান রামচন্দ্র, বুঝতে পারছি সেটা। কিন্তু সিয়াজুরাম?'বাংলার রাজ্যপাল কি বেআইনি কাজ করছেন?সাধুবাবা বোধ্য হিন্দিতেই বললেন, 'ওটাই আমার নাম হয়ে গিয়েছে। 'সিয়াজু' শব্দটা আসলে সীতা জিউ। কিন্তু ঘরোয়া আদরে সীতাজি এখানে 'সিয়াজু' হয়ে গিয়েছেন। আমি এই সিয়াজুরাম বার বার সর্ব কাজে সর্ব ভাবনায় ব্যবহার করি বলে সকলে আমাকে সিয়াজুরাম বলেই ডাকে। আমি নিজের নাম ভুলে গেছি, ভুলতে চেয়েছি। আমি আপনাদের এখানে কীর্তন শুনে ঢুকে পড়েছি। আপনারা কীর্তন আরম্ভ করুন - সিয়াজুরাম'।সেই বয়সে এই সাধুটিকে দেখে আমার সে দিন মনে হয়েছিল - অযোধ্যার অনেক সাধুসন্তই বোধ হয় এই সিয়াজুরামের মতো। আমাদের সেই উৎসবের দিনে সারা দিন ধরে ছিলেন সেই সাধুজি। বিকেলবেলায় তুলসীদাসী রামচরিতমানসের কীর্তনও শোনালেন একটু - বঁদউঁ গুরুপদ পদুম-পরাগা। কীর্তনের মাঝে-মাঝেই তিনি আমাদের উস্কে দিয়ে বলেছেন - বোলো সিয়ারামচন্দ্র কি জয়। আমরা উত্তাল ধ্বনিতে বলেছি - সিয়ারামচন্দ্র কি জয়।সে দিন যে রামচন্দ্রের ধ্বনি আমার হৃদয়-আবেগের কারণ ছিল, সেই ধ্বনি আজ কী ভাবে ব্যবহৃত এবং ব্যবহৃত হচ্ছে! আমাদের সংস্কৃত শব্দশাস্ত্র এত সূক্ষ্ম ও জটিল যে শব্দের উচ্চারণ তথা সেই উচ্চারণের মধ্যে অসমোর্ধ্ব শ্বাস-প্রশ্বাসের সঙ্কোচন এবং বিস্তারও আলোচ্য বিষয় হয়ে ওঠে। এ ব্যাপারে বিদেশি বিদ্বজ্জনেরাও কম অবহিত নন। তাঁদের অনেক লেখার মধ্যে একটা সাধারণ কথা হল ইনটোনেশন - অর্থাৎ সম্বোধন বা স্বাগত-জ্ঞাপনের ক্ষেত্রে আপনার গলার স্বর এবং তার মাত্রা। এককালে হিন্দিভাষী ব্যবসায়ী বন্ধুদের সঙ্গে দেখা হলে অনেকেই কথা আরম্ভ করে বলতেন 'রাম রাম'। উত্তরে আমরাও বলতাম 'রাম রাম'। আমাদের এই শ্যাম বঙ্গদেশেও - এখনও যাঁরা মারা যাননি তাঁদের মনে থাকবে 'যুগান্তর' - 'অমৃতবাজার পত্রিকা'-র প্রধান পুরুষ প্রয়াত তুষারকান্তি ঘোষের কথারম্ভেই 'জয় গৌর, জয় গৌর'। এখনও তাঁর মেয়ে চিত্রলেখাদি'কে ফোন করুন বম্বেতে - তিনি 'জয় গৌর' বলে কথা আরম্ভ করবেন। শেষও করবেন 'জয় গৌর' বলে।কৃষকদের সংগ্রামকে শ্রদ্ধা জানাই, সরকারের সংস্কারও ভালোর জন্যই: রাষ্ট্রপতিকাজেই এটা কথার লব্জ - হ্যালো-হাই-এর পরিবর্তে ইষ্টনাম স্মরণ করে, ইষ্টনাম শুনিয়ে স্বাগত এবং শেষ করা - যা এখনও ঘরে ঘরে 'জয় মা-জয় মা', 'জয় গুরু' - যার যেমন ইচ্ছে। কিন্তু এই ধরনের স্বাগত-ভাষণে গলার স্বর, মাত্রা বা ইনটোনেশন কেমন হয়, সেটা মাথায় থাকলে ভিক্টোরিয়ায় সমবেত 'জয় শ্রীরাম'-ধ্বনির তাৎপর্য স্পষ্ট হয়ে যায়। রামকৃষ্ণদেব যখন 'জয় মা-জয় কালী' বলে সম্বোধন করতেন তখন তাঁর গলার স্বরটাকেমন হত; আর অন্ধকার রাত্রিতে ডাকাতের দল গৃহস্থের বাড়ির সামনে এসে যখন 'জয় কালী, জয় মুণ্ডমালিনী' বলে সম্বোধন রচনা করে তখন তাদের গলার স্বরে ভয় দেখানো থাকে- স্বাগত থাকে না। আর শনিবার যে সমবেত রামনামের স্লোগান শুনেছি, সেখানে ভয় দেখিয়ে লাভ ছিল না বলেই আক্রোশ এবং সুচিন্তিত প্ররোচনা তৈরি করা হয়েছিল রাম নরচন্দ্রমার বিকার তৈরি করে।বিশেষত যেখানে স্বয়ং দেশের প্রধানমন্ত্রী একটি অরাজনৈতিক অনুষ্ঠানে উপস্থিত, স্মরণ করা হবে নেতাজি সুভাষকে, সেখানে তো অনুষ্ঠান পরিচালনার প্রথম পর্বেই ওয়েলকাম অ্যাড্রেস থাকার কথা। সেটা ছিল কি? সে ক্ষেত্রে হঠাৎ করে একটি রাজনৈতিক দলের একান্ত-চর্চিত রাম-নামের হুঙ্কার-ধ্বনিটি এই ভাবে অপব্যবহার করাটা কি নেতাজি জন্মজয়ন্তীর সঙ্গে সমঞ্জস ছিল? তাঁরা যদি ওই সভায় নেতাজির জয়ধ্বনি দিতেন, তবু চলত বটে। কিন্তু অপ্রাসঙ্গিক ভাবে এই 'জয় শ্রীরাম' ধ্বনি অবশ্যই অভিসন্ধিমূলক ছিল এবং সেটা এ দেশের প্রধানমন্ত্রীও অবিস্ময়-মুকুলিত নেত্রে আচরিত হতে দেখেছেন।আমি সম্বোধন শব্দের ভারতীয় তত্ত্বান্বেষণের মধ্যে যাব না, সেগুলো বুঝতে গেলে বিদ্যে লাগবে। বরঞ্চ সাহেবরা এ বিষয়টা অনেক সহজ ভাবে বুঝিয়েছেন এবং সেখানে একটি গবেষণাপত্রের নামটাই হল - 'Vocative Intonation Preferences are Sensitive to Politeness Factors'। ভিক্টোরিয়ায় সমবেত-কণ্ঠে যে 'জয় শ্রীরাম'-ধ্বনি দেওয়া হয়েছিল সেটাকে অনেকে স্বাগত শব্দোচ্চারণ বলেছেন বলেই বৈদেশিক ভাষায় এগুলিকে 'ভোকেটিভ চ্যান্ট' বলে। অথবা 'চ্যান্ট কল'। এই গবেষণাপত্রের তিন জন লেখক একত্রে জানিয়েছেন যে, এই ধরনের সমস্বর সম্বোধন অথবা বহুস্বরের অভিবাদনে ভদ্রতার মাত্রা খুব জরুরি এবং সেটা যাঁকে সম্বোধন করছেন, তাঁর বয়স, সামাজিক মর্যাদা, আনুষ্ঠানিক প্রথা, সাব-কালচার এবং তাঁর জিওগ্রাফিকাল ডায়লেক্ট - এগুলি মাথায় রেখেই সেই সমস্বর স্বাগতস্বরের 'ভোকোটিভ পিচ কন্ট্যুর' খেয়াল করতে হয়।এই গবেষণার নিরিখে প্রথমেই বলা দরকার যে, নেতাজির অরাজনৈতিক অনুষ্ঠানে 'জয় শ্রীরাম'-ধ্বনিটি নিশ্চয় প্রধানমন্ত্রীর উদ্দেশে ছিল না। যদি তা হত তা হলে অন্য আরও দু'শোটি অরাজনৈতিক সভায় প্রধানমন্ত্রীর প্রতি এমন রামনাম-ধ্বনি শাণিত করা হয়নি। তা হলে ব্যাপারটা নিশ্চই অন্য রকম। বিশেষত এই যে রামনাম, এর মধ্যে কিন্তু ভগবান রামচন্দ্র একেবারেই নেই। নাম আর নামী এখানে অভিন্ন নন, রামনাম এখানে রাজনৈতিক এবং ব্যবসায়িক পণ্য হিসেবে ব্যবহৃত। ব্যবহৃত এবং অপব্যবহৃত।তোলাবাজের জবাবে ঘুষখোর, দশ বছর ধরে শুভেন্দুর 'মধু খাওয়া' স্মরণ করালেন অভিষেকএ ব্যাপারে একটু শাস্ত্রীয় আলোচনাও আবশ্যক। শাস্ত্রমতে রামনাম, হরিনাম করার অশেষ গুণ। তেমনই রামনাম, কৃষ্ণনাম যদি হিংসা, আক্রোশ অথবা ভয় দেখানোর জন্য ব্যবহৃত হয়, সেটা কিন্তু 'নামাপরাধ' বলে গণ্য হয়। শাস্ত্রীয় ভাষায় একে বলে 'নামের বলে পাপের বৃদ্ধি।' আমার মনে আছে, একজন চোর চুরি করে ধরা পড়ে প্রচুর ঠেঙানি খাওয়ার পর দোষ কবুল করে বলেছিল - 'আমি মায়ের কাছে কৃত্তিবাসী রামায়ণের শাস্তর শুনেছিলাম - 'একবার রামনামে যত পাপ হরে। জীবের সাধ্য নাই তত পাপ করে।।' আমি তাই চুরি করার পরেই একবার নয়, দশবার রামনাম করেছিলাম। তবুও আমি এমন ঠেঙানি খেলাম'।এই ঠেঙানির সময় রবাহূত এক বৃদ্ধ গৃহস্থ-সাধু- চোর বুঝবে না জেনেও বলেছিলেন 'ওরে একেই বলে 'নামবলে পাপবৃদ্ধি।' হরিনামকে যদি নিজের অন্যায় কাজ পূরণ করার জন্য ব্যবহার করিস, তা হলে যাঁর নাম নিয়ে পাপ কাজটা করছিস, সেই নামের নামী প্রভু রামচন্দ্রও কোনও দিন ক্ষমা করবেন না। যার জন্য দেখ, আজই তুই ঠেঙানি খেলি। এর থেকে ভালো কী জানিস, সোজাসুজি চুরি কর, যা শাস্তি হয় হবে এবং সেটা তোর হাতযশের উপরেই নির্ভর। কিন্তু, রামনাম নিয়ে চুরি করিস না। তাতে রামচন্দ্রই খাটো হয়ে যান, তুই চুরির সঙ্গে রামচন্দ্রকে জড়িয়ে দিস না।'তবে, আমি যা জানি - চোরা না শোনে কভু ধর্মের কাহিনি। "
https://eisamay.indiatimes.com/editorial/post-editorial/swami-vivekananda-birth-anniversary-significance-of-his-teachings-at-this-time/articleshow/80226060.cms,"Swami Vivekananda: বিভেদের বিরুদ্ধে বিবেকানন্দ, আজও প্রাসঙ্গিক... ",স্বামী বিবেকানন্দকে (Swami Vivekananda) নিয়ে বিভেদের চেষ্টা করছে কিছু উগ্রমতবাদী। কিন্তু তিনি ছিলেন ছকভাঁঙা। সমস্ত ধরনের বিভেদের বিরুদ্ধে তিনি ছিলেন মুখর।,"সব্যসাচী চট্টোপাধ্যায়সাম্প্রতিক সময়ে একদল উগ্রবাদী বিবেকানন্দকে (Swami Vivekananda) ‘আমাদের লোক’ বলে প্রতিপন্ন করার জন্য উঠেপড়ে লেগেছেন। অথচ বিবেকানন্দের জীবন ও রচনার দিকে চোখ রাখলে দেখা যাবে তিনি আদৌ সেই উগ্রমতবাদীদের চেনা ছকে আঁটছেন না; আক্ষরিক অর্থেই তিনি ছকভাঙা। বরং আজ বিভিন্ন বিভেদের ভিত্তিতে ক্ষমতা আর কর্তৃত্বের দম্ভের যে প্রকাশ আমরা অহরহ দেখছি, তার বিরুদ্ধে আমাদের সহায় হতে পারেন বিবেকানন্দ। বিভিন্ন বিভেদের বিরুদ্ধে মুখর এই বিবেকানন্দই আজ আমাদের স্মর্তব্য।আজকের ভারতে ক্ষমতার লোকেদের ‘আমরা-ওরা’র অপরীকরণের প্রয়াসে যে-সব ভেদাভেদ প্রকট হয়ে উঠেছে তার মধ্যে রয়েছে ধর্মগত, জাতপাতভিত্তিক এবং লিঙ্গগত বিভেদ। বিবেকানন্দের লেখা থেকে এসমস্ত বিভেদের বিরুদ্ধে লড়াই করার রসদ পাই আমরা। ধর্মপ্রসঙ্গে তিনি স্পষ্ট বলেছেন, 'আমরা মানবজাতিকে সেই স্থানে লইয়া যাইতে চাই – যেখানে বেদও নাই, বাইবেলও নাই, কোরানও নাই; অথচ বেদ, বাইবেল ও কোরানের সমন্বয় দ্বারাই ইহা করিতে হইবে। মানবকে শিখাইতে হইবে যে, সকল ধর্ম ‘একত্বরূপ সেই একধর্ম’-এরই বিবিধ প্রকাশ মাত্র...।' তিনি আশা করেছেন, ধর্মীয় সমন্বয়ের মাধ্যমে দেশগঠনের। ১৮৯৮ সালে প্রকাশিত তাঁর এই সমন্বয়বাদী ভাবনা এই বহুধর্মের দেশে, আজ এই ২০২১-এ, তাঁর ১৫৮তম জন্মদিনেও কি যথেষ্ট প্রাসঙ্গিক নয়? 'বিবেকানন্দ, তুমি কার?' ১২ জানুয়ারি কলকাতায় শুভেন্দু-অভিষেক দ্বৈরথ!জাতপাতের বিরুদ্ধে তাঁর বহুপ্রচলিত ভাষণ 'হে ভারত, ভুলিও না- নীচজাতি, মূর্খ, দরিদ্র, অজ্ঞ, মুচি, মেথর তোমার রক্ত, তোমার ভাই। হে বীর সাহস অবলম্বন কর, সদর্পে বল- আমি ভারতবাসী, ভারতবাসী আমার ভাই। বল- মূর্খ ভারতবাসী, দরিদ্র ভারতবাসী, ব্রাহ্মণ ভারতবাসী, চণ্ডাল ভারতবাসী আমার ভাই।' আমরা কি ভুলতে পারি? নিম্নবর্ণের মানুষদের প্রতি অন্যায়-অবিচার-অনাচারের কথা শুনলে আজও কি আমাদের মনে পড়ে না এই বিবেক-বাণী? আর এক বিভেদের শিকার নারী। এক্ষেত্রেও স্মর্তব্য বিবেকানন্দের কথা; 'জগতের কল্যাণ স্ত্রীজাতির অভ্যুদয় না হইলে সম্ভাবনা নাই, এক পক্ষে পক্ষীর উত্থান সম্ভব নহে।' নারী-পুরুষ সমানাধিকারের এই ভাবনা লিঙ্গগত বিভেদের বিরুদ্ধে লড়াইয়ের আয়ুধ হতে পারে।বিবেকানন্দের (Swami Vivekananda) সীমাবদ্ধতা নিশ্চয়ই ছিল। তাঁর বিজ্ঞানভাবনায় এমন অনেক স্বদেশ-অস্মিতার কথা রয়েছে যাকে আজ ব্যবহার করছে ক্ষমতার লোকেরা। এ-বিষয়ে আমাদের অবশ্যই সতর্ক থাকতে হবে। এক্ষেত্রে আমাদের অবশ্যস্মরণীয় মিথমুক্ত বিবেকানন্দ। তবে ১৮৯৩-তে শিকাগো ধর্ম মহাসভায় তাঁর ভাষণের সমাদর ব্রিটিশের জাতিগত বৈষম্যের বিরুদ্ধে ভারতীয়দের স্বদেশপ্রেমকে যে প্রাণিত করেছিল তাই বা অস্বীকার করা যাবে কী করে?আর বিবেকানন্দের আর একটা বড় কাজও এই অবকাশে স্মরণযোগ্য। তা হল রামকৃষ্ণ মঠ ও মিশনের প্রতিষ্ঠা (১৮৯৭)। ‘শিবজ্ঞানে জীবসেবা’র আদর্শকে বাস্তবায়িত করতে বিবেকানন্দ প্রতিষ্ঠিত এই মিশন ধর্মীয় গণ্ডিতে নিজেদের সীমাবদ্ধ রাখে নি, বরং শিক্ষা- সংস্কৃতি ও সমাজ সংস্কারের ক্ষেত্রে উল্লেখযোগ্য কাজের অবদান রেখেছে। আজকের ভারতে তাই বিবেকানন্দের জীবন ও কাজ এখনও অত্যন্ত প্রাসঙ্গিক। (লেখক কল্যাণী বিশ্ববিদ্যালয়ে ইতিহাসের শিক্ষক ও প্রাক্তন বিভাগীয় প্রধান।)এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/clash-between-governor-jagdeep-dhankhar-and-west-bengal-government-is-a-political-drama-before-2021-west-bengal-assembly-election/articleshow/80217092.cms,বাংলার রাজ্যপাল কি বেআইনি কাজ করছেন? ,বাংলার রাজ্যপাল জগদীপ ধনখড়ের সঙ্গে রাজ্য সরকারের সংঘাত নতুন নয়। কিন্তু ভোটের আবহে এবার রাজ্যপালকে সরানোর দাবি নিয়ে রাষ্ট্রপতির দ্বারস্থ হলেন ৫ তৃণমূল সাংসদ। কিন্তু তাতে কি কোনও লাভ হবে?,"হাইলাইটসচিঠিতে বলা হয়েছে যে, ২০১৯ সালের জুলাই মাসে দায়িত্ব নেবার পর থেকেই রাজ্যপাল অসাংবিধানিক ও বেআইনি কাজ করে চলেছেন।  তৃণমূল রাজনৈতিক ভাবে বিষয়টিকে তুলে রাখল। ভবিষ্যতে সফল হলেও বলা যাবে যে, এই ইস্যু আমাদের। আবার না হলেও বলা যাবে যে, রাজ্যপাল সরানোর ব্যাপারে আমরা সোচ্চার ছিলাম। স্মরজিত রায় চৌধুরীপাঁচজন তৃণমূল সাংসদ রাষ্ট্রপতি রামনাথ কোবিন্দের কাছে পশ্চিমবঙ্গের রাজ্যপাল জগদীপ ধনখড়কে সরাবার দাবি তুলেছেন। ৩৪টি অসাংবিধানিক কাজ করেছেন অভিযোগ করে চিঠি লিখেছেন (৩০/১২/২০২০) সাংসদ সুদীপ বন্দোপাধ্যায়, ডেরেক ওব্রায়েন, সুখেন্দু শেখর রায়, কাকলি ঘোষ দস্তিদার এবং কল্যাণ বন্দোপাধ্যায়। চিঠিতে বলা হয়েছে যে, ২০১৯ সালের জুলাই মাসে দায়িত্ব নেবার পর থেকেই রাজ্যপাল অসাংবিধানিক ও বেআইনি কাজ করে চলেছেন। তাই শীঘ্রই তাঁকে সরানো হোক। সুপ্রিম কোর্টের একাধিক রায় তিনি ইচ্ছাকৃতভাবে লঙ্ঘন করছেন। কিন্তু শুধু চিঠি দিলেই তো রাজ্যপালকে সরানো যাবে? মনে হয় না। আসলে তৃণমূল রাজনৈতিক ভাবে বিষয়টিকে তুলে রাখল। ভবিষ্যতে সফল হলেও বলা যাবে যে, এই ইস্যু আমাদের। আবার না হলেও বলা যাবে যে, রাজ্যপাল সরানোর ব্যাপারে আমরা সোচ্চার ছিলাম। তার আগে জেনে নেওয়া যাক কে এই জগদীপ ধনখড়? ৭১ বছর বয়সী এই মানুষটি রাজস্থানের কিথানা গ্রামের লোক। পদার্থ ও আইনের স্নাতক। ১৯৭৯ সালে রাজস্থান হাইকোর্টে প্র্যাকটিস শুরু করেন। ১৯৮৯ সালে ঝুনঝুনু থেকে নবম লোকসভায় জনতা দলের টিকিটে জয়লাভ করেন। চন্দ্রশেখরের মন্ত্রিসভায় সংসদীয় প্রতিমন্ত্রী হন। পরে ফের ১৯৯৩ সালে রাজস্থানের কিষানগড় বিধানসভা থেকে বিধায়ক হন। পরে সুপ্রিম কোর্টেও প্র্যাকটিস করেন। গুজব, তিনি অমিত শাহের খুব কাছের লোক। কেন্দ্রীয় স্তরে যেমন প্রধান রাষ্ট্রপতি, রাজ্য স্তরে তেমনি রাজ্যপাল এবং কেন্দ্র শাসিত অঞ্চলে লেফটেন্যান্ট গভর্নর। পাঁচ বছরের জন্য রাজ্যপালকে নিযুক্ত করেন রাষ্ট্রপতি। সংবিধানের ১৫৩ থেকে ১৬১ অনুচ্ছেদে বিস্তারিত ভাবে রাজ্যপাল সম্পর্কে আলোচনা রয়েছে। রসিকতা করে বলা হয় যে, রাজনীতিবিদদের বার্ধক্যের বারাণসী হচ্ছে রাজ্যপাল পদ পাওয়া। অবশ্যই তিনি কেন্দ্রের শাসক দলের কাছের লোক হবেন।১৯৮৪ সালে অন্ধ্রের রাজ্যপাল ঠাকুর রামলাল বেআইনিভাবে এন টি রামা রাওকে মুখ্যমন্ত্রী পদ থেকে সরিয়ে দিয়ে অর্থমন্ত্রী এন বি রাওকে মুখ্যমন্ত্রী করেন। সে সময় রামা রাও ডাক্তার দেখাতে আমেরিকা গেছিলেন। ফিরে এসে রামা রাও তীব্র আন্দোলন শুরু করেন। চাপে পড়ে রাষ্ট্রপতি জৈল সিং তাঁকে বরখাস্ত করেন। ২০১৬ সালে অরুণাচলের রাজ্যপাল জে পি রাজখোয়াকে বরখাস্ত করেন রাষ্ট্রপতি প্রণব মুখোপাধ্যায়। তাঁর নির্দেশেই অরুণাচলে রাষ্ট্রপতি শাসন জারি হয়। পরে সেই নির্দেশকে সুপ্রিম কোর্ট অসাংবিধানিক বলে জানায়। ওই বছরই দিল্লির লেফটেন্যান্ট গভর্নর নাজিব জং স্বেচ্ছায় পদত্যাগ করেন, যার সঙ্গে দিল্লির আপ সরকারের বিরোধ রীতিমতো ইতিহাস। ২০১৪ সালে সিবিআই পশ্চিমবঙ্গের রাজ্যপাল এম কে নারায়নন ও গোয়ার রাজ্যপাল ভরত বীর ওয়াংচুর বিরুদ্ধে জেরার সিদ্ধান্ত নেয়। এরা দুজনেই অগাস্টা ওয়েস্টল্যান্ড চপার চুক্তিতে স্বাক্ষর করেছিলেন জাতীয় নিরাপত্তা উপদেষ্টা ও এস পি জি প্রধান হিসাবে। পরে এরা দুজনেই পদত্যাগ করেন।২০০৪ সালের ২ জুলাই কেন্দ্রের কংগ্রেস সরকার উত্তরপ্রদেশ, গুজরাট, হারিয়ানা ও গোয়াতে রাজ্যপাল পদ থেকে বিষ্ণুকান্ত শাস্ত্রি, কৈলাশপতি মিশ্র, বাবু পরমানন্দ ও কেদারনাথ সাহানিকে সরিয়ে দেয়। এদের নিয়োগ করেছিল আগের বাজপেয়ী সরকার। সেই সরানোকে চ্যালেঞ্জ করে সুপ্রিম কোর্টে একটি জনস্বার্থ মামলা দায়ের করেন জনৈক বি পি সিঙ্ঘল। মামলা দুই বিচারপতির এজলাস থেকে যায় পাঁচ বিচারপতির এজলাসে। যার নেতৃত্বে ছিলেন প্রধান বিচারপতি কে জি বালাকৃষ্ণান। সঙ্গে ছিলেন এস এইচ কাপাডিয়া, আর ভি রবীন্দ্রন, বি সুদর্শন রেড্ডি ও পি সদাসিবম।সেই মামলায় আবেদকের পক্ষে ছিলেন সোলি সোরাবজি আর সরকারের পক্ষে ছিলেন অ্যাটর্নি জেনারেল মিলন বন্দোপাধ্যায়। মামলায় (w.p. no/c/296of 2004)আদেশ হয়, ৭ মে ২০১০। দীর্ঘ আদেশে অসংখ্য বিষয়ের মধ্যে উঠে আসে 'আনন্দ তত্ত্ব' (doctrine of pleasure), যার জন্ম কিন্তু ব্রিটেনে। সরকারি চাকরির মেয়াদ মর্জিমাফিক ঠিক করেন রাজা। পছন্দ হলে থাকবে, নচেৎ বিদায়। এদেশে রাজ্যপালও ঠিক সেরকম। রাষ্ট্রপতির (পড়ুন কেন্দ্রীয় সরকার) খারাপ নজরে পড়লে বিদায়, প্রশ্ন তোলা অপ্রাসঙ্গিক। সেকথা মাথায় রেখে সুপ্রিম কোর্ট জানায়, যেহেতু সংবিধানের ১৫৬(১) অনুচ্ছেদ অনুযায়ী রাষ্ট্রপতির তত্ত্বাবধানে রাজ্যপাল কাজ চালান, তাই কোন কারণ না দেখিয়ে তাকে বরখাস্তের অধিকার রয়েছে। কিন্তু তার যেন সংযত কারণ থাকে। খুব প্রয়োজন না থাকলে বরখাস্ত করার দরকার নেই। যদি বরখাস্তের কারণ বেঠিক হয়, তবে আদালত নিশ্চিত ভাবে তার ক্ষমতা প্রয়োগ করবে(2010/scc/6/331)।আরও পড়ুন: এখনই কাটমানি! প্রধানমন্ত্রী আবাস যোজনার ২০ হাজার 'হিসসা'য় অভিযুক্ত বিজেপি নেতাপশ্চিমবঙ্গের রাজ্যপালকে সরানোর জন্য তৃণমূলের দাবি তাই অনৈতিক নয়, কিন্তু কেন্দ্রের সরকার বন্ধু নয়। তাই কিছু লাভ হবে না জেনেও মমতা ইস্যুটিকে তুলে রাখলেন। পাশাপাশি সৌজন্য সাক্ষাৎও (৬/১/২০১২) করে রাখলেন। সময় বলবে, কে লাভবান হল। নির্বাচনের আগে মামলা করে কিছু পাওয়া যাবে না। এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন।  "
https://eisamay.indiatimes.com/editorial/post-editorial/new-year-and-bengal-politics-trends-before-2021-assembly-election/articleshow/80096782.cms,দোরে দোরে রাজনৈতিক নেতাদের আনাগোনা বাড়ুক এই নতুন বছরে ,"নতুন বছর পড়ে গেল। আসছে বাংলার ভোট। রাজনৈতিক দলগুলির তৎপরতা তুঙ্গে। এই পরিস্থিতিতে নতুন বছরে রাজনৈতিক নেতাদের থেকে কী প্রত্যাশা করবেন, কেনই বা করবেন?","হাইলাইটস১৮ টি আসনে জয়লাভ করে বিজেপি একটি বড় চ্যালেঞ্জের মুখে ফেলে দিয়েছে মমতা বন্দ্যোপাধ্যায়ের নেতৃত্বাধীন তৃণমূল কংগ্রেসকে।নিশ্চিত করে বলা যায় তিনি এখন ২০১৯-এর দুর্বল অবস্থায় আর নেই।রাজনৈতিক কূটকাচালির মধ্যে সাধারণ জনগনকে বা তাদের সমস্যাকে কতটা গুরুত্ব দিচ্ছে রাজনৈতিক দলগুলি?সম্বিত পাল২০২১ সাল পশ্চিমবঙ্গের রাজনীতির জন্য একটি গুরুত্বপূর্ণ বছর। আগামী কয়েক মাসের মধ্যেই বিধানসভার নির্বাচন। সেই নির্বাচনই ঠিক করে দেবে এতদিনের 'বামপন্থী' রাজ্য এবার ডানদিকে পুরোপুরি মোড় নেবে কিনা। ২০১৯ সালের লোকসভা নির্বাচনের মাধ্যমেই ডানপন্থী গেরুয়া শিবির রাজ্যের শাসক দল তৃণমূল কংগ্রেসকে অশনি সংকেত দেখিয়ে দিয়েছে। আশাতীত ১৮ টি আসনে জয়লাভ করে বিজেপি একটি বড় চ্যালেঞ্জের মুখে ফেলে দিয়েছে মমতা বন্দ্যোপাধ্যায়ের নেতৃত্বাধীন তৃণমূল কংগ্রেসকে।গত দু'বছরে যে ভাবে ভোট-কুশলী প্রশান্ত কিশোরের হাত ধরে নিজের ইমেজ উদ্ধারে মনোযোগী হয়েছেন মমতা বন্দ্যোপাধ্যায় এবং যে ভাবে দলের সংগঠনের রাশ ধরতে উদ্যোগী হয়েছেন — তাতে নিশ্চিত করে বলা যায় তিনি এখন ২০১৯-এর দুর্বল অবস্থায় আর নেই। কিন্তু চ্যালেঞ্জ একেবারেই নেই তাও নয়। নিজেদের গোষ্ঠীদ্বন্দ্বে দীর্ণ হয়ে ভোটের আগে রাজ্যে আবার গা ঝাড়া দিয়ে উঠেছে বিজেপি। সংগঠন সাজানোয় মন দিয়েছেন নেতারা। বাইরে থেকে সংগঠনের কাজে দক্ষ মাস্টারমশাইরা এসেছেন। কেন্দ্রীয় শীর্ষ নেতৃত্ব আবার রাজ্য দলের রাশ হাতে নিয়েছেন। সঙ্গে শুভেন্দু অধিকারীর মতো নেতাকে ভাঙিয়ে নিয়ে এসে তৃণমূলকে দুর্বল করার কাজও করছেন তাঁরা।কিন্তু এই রাজনৈতিক কূটকাচালির মধ্যে সাধারণ জনগনকে বা তাদের সমস্যাকে কতটা গুরুত্ব দিচ্ছে রাজনৈতিক দলগুলি? ২০১৪-র সাধারণ নির্বাচনে সোশ্যাল মিডিয়ার ব্যবহার অনেককেই তাক লাগিয়ে দিয়েছিল। দেশের অধিকাংশ ভোটারের বয়স যখন ১৮ থেকে ৩৫-এর মধ্যে তখন সোশ্যাল মিডিয়াকে ব্যবহার করে যে সহজেই ভোটারদের কাছে পৌঁছানো যায় এবং তাদের রাজনৈতিক সিদ্ধান্তকে প্রভাবিত করা যায়। সেই নির্বাচন এই শিক্ষাই দিয়েছিল রাজনৈতিক দলগুলিকে। তার পর থেকে সোশ্যাল মিডিয়াতেই অর্ধেক নির্বাচন জিতে নেওয়া যায় বলেই ধারণা তৈরি হয়। সেই মতো নিজেদের সোশ্যাল মিডিয়া টিম সাজাতে উদ্যোগী হয় সব রাজনৈতিক দলই। বিজেপির আইটি সেলের কাজ নিয়ে তো অনেক বিতর্কও জন্ম নিয়েছে। কিন্তু রাজনৈতিক বার্তা দেওয়ার জন্য যে তৃণমূল স্তরে সরাসরি ভোটারদের কাছেও পৌঁছানো দরকার তা যেন এবার পশ্চিমবঙ্গের রাজনৈতিক দলগুলি নতুন করে উপলব্ধি করেছে। তাই রাজ্যের শাসক দল যখন 'দুয়ারে দুয়ারে সরকার' বা 'পাড়ায় পাড়ায় সমাধান'-এর মতো কর্মসূচি শুরু করছে, তখন বিরোধী বিজেপিও ঘরে ঘরে গিয়ে 'আর নয় অন্যায়'-এর মতো প্রচার করছে।পাড়ার কাউন্সিলার বা পঞ্চায়েত প্রতিনিধিরাই সাধারণত বুথ স্তরের ভোটারদের সঙ্গে যোগাযোগ রেখে চলেন। পাড়ার মানুষের সুখে দুঃখে তারাই সঙ্গী হয়ে থাকেন। কিন্তু রাজনীতির ধারা পাল্টানোর সঙ্গে সঙ্গে অনেক অঞ্চলেই সেই জনপ্রতিনিধিদের সঙ্গে সাধারণ মানুষের দূরত্বও বেড়ে গেছে। কারও অট্টালিকা-সম বাড়ি, কারও বিলাস-বহুল গাড়ি আবার কারও পাড়ায় শুধুই দাদাগিরি — এভাবেই জনপ্রতিনিধিদের চরিত্র পাল্টে গেছে গ্রামে-গঞ্জে। ফলে অনেক ক্ষেত্রেই সাধারণ মানুষের সঙ্গে যোগাযোগ হারিয়েছে শীর্ষ স্তরের নেতা-নেত্রীরা। তাদের 'চোখ-কান' হওয়ার কথা যাদের সেই জনপ্রতিনিধি বা বুথ স্তরের রাজনৈতিক কর্মীরাই নিজেদের দরকার ছাড়া চোখ কান খোলা রাখেন না। নিজেদের ক্ষমতার দম্ভেই তারা মত্ত। এই অবস্থায়, সোশ্যাল মিডিয়া থেকে যে নেতা-নেত্রীরা রাস্তায় নেমে এসেছেন সেটি একটি আশার কথা। নিজেদের শক্তি প্রদর্শনের জন্যও যে মঞ্চ বেঁধে সভা করার থেকে রাস্তায় পদযাত্রা করার কর্মসূচিকে অগ্রাধিকার দিচ্ছে রাজনৈতিক দলগুলি, সেটাও ভাল কথা।আসলে রাজনীতির কেন্দ্রবিন্দুতে যদি নেতাদের দলবদল, একে অন্যের প্রতি অভিযোগ, ভারি ভারি সংখ্যার উল্লেখ, হাওয়ায় ভাসানো হুঙ্কার ও শক্তি প্রদর্শনের বুকুনি চলে আসে, তাহলে জনগণের মূল সমস্যা অনেক দূরে চলে যায়। সোশ্যাল মিডিয়ার কোলাহলে যোগাযোগের পথটাও হয় একমুখি হয়ে যায় বা অবান্তর আলোচনায় মূল বক্তব্য হারিয়ে যায়।আরও পড়ুন: বিজেপির স্বাগত মিছিলে যাচ্ছেন না শোভন চট্টোপাধ্যায়! বৈশাখীর গোঁসা না অন্য কিছু?সরাসরি ভোটারদের সঙ্গে জনসংযোগে যদি নেতা-নেত্রীরা জোর দেন, তাহলে ভোটাররা তাঁদের সমস্যার কথা জানাতে পারেন ও সমাধানের রাস্তা কীরকম হবে তাও বুঝতে পারেন। ভোটের রাজনীতির সেই পুরনো পথে যে আবার রাজ্যের রাজনৈতিক কর্মীরা হাঁটতে শুরু করেছেন, তা ভাল কথা। ২০২১-এ ফলাফল যাই হোক, নেতা-জনগণের মধ্যে সরাসরি যোগাযোগের পথ ফিরে এলেই রাজ্যের মঙ্গল। এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন।  "
https://eisamay.indiatimes.com/editorial/post-editorial/j-p-nadda-convoy-attacked-in-west-bengal/articleshow/79697218.cms,"রিপোর্ট কার্ড বনাম সন্ত্রাসের রাজনীতি, আসলে গণতন্ত্রের হত্যা! ",রাজ্যের তৃণমূল সরকার ঠিক করে রেখেছিল যে ১০ ডিসেম্বর তাদের ১০ বছরের সাফল্যের খতিয়ান রাজ্যের মানুষের কাছে তুলে ধরবে। একই দিনে আবার রাজ্যের মুখ্যমন্ত্রী জাতীয় রাজনীতির বিরোধী নেত্রী হিসেবে কেন্দ্রীয় সরকারের কৃষি নীতির বিরোধিতা করে সভা করবেন বলেও ঠিক ছিল।,"হাইলাইটস২০২১-এর লোকসভা নির্বাচনের ট্রেলার কি আমরা দেখে নিলাম গত ১০ ডিসেম্বর! রাজ্যের গণতন্ত্রের বিজ্ঞাপনের জন্য ১০ ডিসেম্বরের থেকে ভাল দিন আর কী হতে পারত! কালো পতাকা দেখানো এক, আর সংগঠিত প্রতিবাদ সভা আর এক জিনিস। মানুষের ক্ষোভের বাঁধন ভাঙা বহিঃপ্রকাশ একদম অন্য একটি ব্যাপার।সম্বিত পাল২০২১-এর লোকসভা নির্বাচনের ট্রেলার কি আমরা দেখে নিলাম গত ১০ ডিসেম্বর! নিজের পায়ে নিজেই কুড়ুল মারা বা যে গাছের ডালে বসে. সেই ডাল কাটার রাজনীতিতে এ রাজ্যের রাজনীতিকরা সিদ্ধহস্ত। বরাবর।ইতিহাস তার প্রমাণ। কিন্তু সেই রাজনৈতিক ইতিহাস থেকে কিছু শেখার প্রয়াস বিরল।রাজ্যের তৃণমূল সরকার ঠিক করে রেখেছিল যে ১০ ডিসেম্বর তাদের ১০ বছরের সাফল্যের খতিয়ান রাজ্যের মানুষের কাছে তুলে ধরবে। রিপোর্ট কার্ড প্রকাশ করবে। আগে থেকেই ঠিক ছিল, একই দিনে রাজ্যের বিরোধী দল বিজেপির সর্বভারতীয় সভাপতি কলকাতার অদূরেই ডায়মন্ড হারবারে একটি সভা করবেন। একই দিনে আবার রাজ্যের মুখ্যমন্ত্রী জাতীয় রাজনীতির বিরোধী নেত্রী হিসেবে কেন্দ্রীয় সরকারের কৃষি নীতির বিরোধিতা করে সভা করবেন বলেও ঠিক ছিল।গণতান্ত্রিক ব্যবস্থায় সরকার তার সাফল্যের কৃতিত্ব সংখ্যা ও তথ্য দিয়ে তুলে ধরবে ও বিরোধী দল তা তথ্য-প্রমাণ দিয়ে খন্ডন করবে বা সেই সাফল্য তারাও কীভাবে আনতে পারে বা আরও ভাল কাজ করতে পারে, তা জনগণের কাছে বলবে। এর পর বিচারের ভার ভোটারদের উপরেই ছেড়ে দেবে। কে ভাল আর কে খারাপ তা জনগণ ইভিএম মেশিনে গিয়ে জানিয়ে দেবে।রাজ্যের গণতন্ত্রের বিজ্ঞাপনের জন্য ১০ ডিসেম্বরের থেকে ভাল দিন আর কী হতে পারত! কিন্তু কী হল?সারাদিন ধরে রাজ্যের ও দেশের মানুষ দেখলেন একটি রাজনৈতিক সন্ত্রাসের ছবি। একটি জাতীয় দলের সভাপতির কনভয়ে হামলা, নেতাদের গাড়িতে ইঁট বৃষ্টি ও কর্মীদের বাইক থেকে ফেলে রাস্তার উপরে মার। তার প্রতিক্রিয়ায় রাজ্য জুড়ে প্রতিবাদ-অবরোধ। সঙ্গে অবশ্যই দু'পক্ষের তরজা — ""আমি ওকে মারিনি"", ""ও আমাকে রাগিয়ে দিয়েছিল"", ""ও নিজেই নিজেকে মেরেছে"" ইত্যাদি।তর্কের খাতিরে যদি ধরেও নিই যে ডায়মন্ড হারবার যাওয়ার পথে শিরাকোলে বিজেপি কর্মীরা শাসক দলের কর্মী-সমর্থকদের উস্কানি দিয়েছিল, তাহলেও তৃণমূল কংগ্রেসের নেতারা নিজেদের সমর্থকদের সংযত করতে ব্যর্থ কেন হল? কার নির্দেশে সেখানে মাইক-মঞ্চ বেঁধে শাসক দলের পক্ষে প্রতিবাদ সভা করে এতটা উত্তেজনা সৃষ্টি করা হচ্ছিল। নিজেদের সরকারের রিপোর্ট কার্ড প্রকাশের দিন এই ধরনের 'প্রতিবাদ' হয় রাজনৈতিক বালখিল্যতা বা উদ্দেশ্যপ্রণোদিত।কালো পতাকা দেখানো এক, আর সংগঠিত প্রতিবাদ সভা আর এক জিনিস। মানুষের ক্ষোভের বাঁধন ভাঙা বহিঃপ্রকাশ একদম অন্য একটি ব্যাপার।আচ্ছা তর্কের খাতিরে ধরেও নেওয়া গেল, রাজ্য বিজেপি সভাপতি দিলীপ ঘোষ যে ভাষায় শাসক দলের নেতা-কর্মীদের হুমকি দিয়ে বেড়াচ্ছেন ও 'বদলার' কথা বলছেন, তাতে তৃণমূলের কর্মীরা উত্তেজিত হয়েছিলেন। স্বাভাবিক।কিন্তু সেখানে পুলিশ ও প্রশাসন কী করছিল! সেটা তো রাজ্য সরকারের হাতেই। দু'চারটে কেন্দ্রীয় বাহিনীর নিরাপত্তাকর্মীর কাজ সেই বিক্ষোভ নিয়ন্ত্রণ করা নয় বা এই ধরনের প্রতিবাদ সভার অনুমতি দেওয়াও নয়। তাদের কাজ নির্দিষ্ট ভিআইপিকে নির্দিষ্ট বলয়ের মধ্যে নিরাপত্তা দেওয়া ও রক্ষা করা।কেন্দ্র হস্তক্ষেপ করলে আইন শৃঙ্খলা রাজ্য সরকারের এক্তিয়ারে বলে চেঁচাব আর সুযোগ বুঝে সেই আইন শৃঙ্খলাকে দু'চার গাছা কেন্দ্রীয় বাহিনীর নিরাপত্তারক্ষীদের ঘাড়ে ঠেলে দেব, এটা কোনও কাজের কথা নয়। কতজন অফিসার সেদিন ডিউটিতে ছিলেন, তার একটি লম্বা লিস্টি রাজ্যের কর্তারা কেন্দ্রীয় স্বরাষ্ট্র মন্ত্রকে পাঠিয়েছেন। কিন্তু তারা এই ঘটনা সামলাতে কেন ব্যর্থ হল, সেই প্রশ্ন তো উঠবেই। যেদিন রাজ্য সরকার তাদের ১০ বছরের কাজের ফিরিস্তি প্রকাশ করছে, সেদিন তাদেরই দলের কর্মীদের উপর নিয়ন্ত্রণ হারানো ও পুলিশ প্রশাসনকে সক্রিয় করে রাখতে না পারার মধ্যে অনেক বার্তা লুকিয়ে রয়েছে।এক, দলের ও প্রশাসনের উপর রাজ্যের শাসক দল ও রাজ্য সরকারের নেতা-নেত্রীদের নিয়ন্ত্রণ নেই। দুই, রাজ্যের শাসক দল নিজেদের উন্নয়নের সাফল্যের উপরে ভরসা রাখতে পারছেন না। তিন, রাজ্যের রাজনৈতিক দলগুলি সন্ত্রাসের রাজনীতির উপরেই বেশি ভরসা রাখছেন। বার বারই ৩৫৬ ধারা জারির আলোচনা-হুমকি সেটাই বলে।একেই রাজ্যের বাইরের মানুষেরা পশ্চিমবঙ্গের রাজনৈতিক সন্ত্রাস নিয়ে হাসাহাসি করে থাকেন। বাংলার মানুষ রাজনৈতিক ভাবে সচেতন, তাই এই ধরনের ঘটনা ঘটে — এমনটা বলেও সেই পরিহাসের জবাব দেওয়া সহজ হয় না। এই পরিস্থিতিতে তো তাদের কাছে মুখ দেখানোটাই কঠিন। আসল কথা হল, পশ্চিমবঙ্গে 'রিপোর্ট কার্ডের' বিরুদ্ধে রাজনৈতিক সন্ত্রাসই জয়ী হয়ে যায় বার বার। কেউই ধোয়া তুলসী পাতা নয়। আরও পড়ুন: 'ভোটের পর মানসিক ভারসাম্য হারাবে বিজেপি নেতারা', স্বাস্থ্যসাথী কার্ডের পরামর্শ অভিষেকের!এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/suvendu-adhikari-crisis-and-the-trinamool-congress-party-politics-an-analysis/articleshow/79475490.cms,'শুভেন্দু-পরিস্থিতি' নিয়ে সমস্যা মমতার একার নয় ,তাঁর ভাইয়েরা বা অন্য ভাইপো-ভাইঝিরা নিজেদের মতো করে রাজনীতি বা বিভিন্ন সংগঠনের সঙ্গে যুক্ত রয়েছেন। শেষে রাজ ঠাকরে দল ছেড়ে বেরিয়ে নিজের আলাদা দল তৈরি করেন। আরজেডির লালু প্রসাদের দুই ছেলে তেজস্বী ও তেজপ্রতাপের মধ্যেও রাজনৈতিক বৈরিতা তৈরি হয়েছিল।,"হাইলাইটসকিন্তু কেউই অভিষেকের মতো সামনের সারিতে আসেননি।আঞ্চলিক দলগুলির সমস্যা মূলত পরিবারকে দিয়েই শুরু হয়।দলত্যাগী তাঁরাই হন, যাঁদের মধ্যে রাজনৈতিক উচ্চাকাঙ্ক্ষা রয়েছে বা দলকে নিয়ে মোহ ভঙ্গ হয়েছে বা স্রেফ ধান্ধাবাজীর জন্য।সম্বিত পালমমতা বন্দ্যোপাধ্যায়ের ভাগ্য ভাল, অভিষেক বন্দ্যোপাধ্যায় ছাড়া তাঁর পরিবারের আর কেউ প্রথম বা দ্বিতীয় সারির রাজনৈতিক নেতা হয়ে ওঠেননি। তাঁর ভাইয়েরা বা অন্য ভাইপো-ভাইঝিরা নিজেদের মতো করে রাজনীতি বা বিভিন্ন সংগঠনের সঙ্গে যুক্ত রয়েছেন। কিন্তু কেউই অভিষেকের মতো সামনের সারিতে আসেননি।আঞ্চলিক দলগুলির সমস্যা মূলত পরিবারকে দিয়েই শুরু হয়। সমাজবাদী পার্টির নেতা মুলায়ম সিংহ তাঁর ভাইকে না ছেলে, কাকে দলের দায়িত্বভার দেবেন তা নিয়ে কত নাটকই না হয়েছে। দল প্রায় ভেঙেও গিয়েও টিঁকে গেছে।শিবসেনার প্রতিষ্ঠাতা প্রয়াত বালাসাহেব ঠাকরের ছেলে উদ্ধব ও ভাইপো রাজের মধ্যে কী ধরনের লড়াই হয়েছিল, তাও সকলের মনে থাকার কথা। শেষে রাজ ঠাকরে দল ছেড়ে বেরিয়ে নিজের আলাদা দল তৈরি করেন।তামিলনাড়ুতে প্রয়াত মুখ্যমন্ত্রী জয়ললিতার অসুস্থতা ও তার পরে কে এআইডিএমকে দলের ক্ষমতা দখল করবেন তা নিয়ে তাঁর ভাইঝি, দীর্ঘদিনের সহযোগী শশীকলা, পালিত পুত্র ও অন্যান্য নেতাদের মধ্যে যে দ্বন্দ্ব দেখা গিয়েছিল, তাও সবার জানা। সে রাজ্যেই ডিএমকে দলের নেতা করুণানিধির দুই ছেলে স্ট্যালিন ও আলাগিরির দড়ি টানাটানিও সর্বজনবিদিত।নীতিশ কুমারের দল জেডিইউ বা বিজেডির নবীন পট্টনায়েকের পরিবার নিয়ে সমস্যা না থাকলেও, আরজেডির লালু প্রসাদের দুই ছেলে তেজস্বী ও তেজপ্রতাপের মধ্যেও রাজনৈতিক বৈরিতা তৈরি হয়েছিল।পশ্চিমবঙ্গে মমতা বন্দ্যোপাধ্যায়ের রাজনৈতিক উত্তরাধিকার যে তাঁর ভাইপো অভিষেক বন্দ্যোপাধ্যায়, তার সরকারি কোনও ঘোষণা না হলেও, এটা এক প্রকার জলের মতো পরিষ্কার। পারিবারিক সমস্যা না থাকলেও, আপাতত মমতার সমস্যা দলের কিছু নেতাদের নিয়ে। এঁদের মধ্যে অনেকেই দ্বিতীয় প্রজন্মের উচ্চাশী নেতা। যার সাম্প্রতিকতম উদাহরণ শুভেন্দু অধিকারি।তৃণমূল কংগ্রেসের মতো 'এক নায়ক' দলের একজনই মুখ হয়। এখানে মমতা বন্দ্যোপাধ্যায়ের জনপ্রিয়তা ও মুখ দেখেই জনগন জোড়া ফুলে ভোট দেয়। অন্যান্য আঞ্চলিক দলেও তাই। এই সরল সত্য যে দলের অন্য নেতারা বোঝেন না তা নয়। তাঁরা নেত্রীর 'অনুগামী' হয়েই থেকে যেতে পারেন সারা জীবন। তার মূল কারণ হচ্ছে এঁদের প্রায় কারও নিজের ক্ষমতায় নির্বাচনে জিতে আসা সম্ভব নয়। নেত্রীর মুখ দেখিয়েই তাঁরা নির্বাচনে জেতেন বা ক্ষমতার কাছাকাছি থাকেন। বাধ্যবাধকতা না থাকলে কেউ এই আনুগত্য দেখাবেন না। দলত্যাগী তাঁরাই হন, যাঁদের মধ্যে রাজনৈতিক উচ্চাকাঙ্ক্ষা রয়েছে বা দলকে নিয়ে মোহ ভঙ্গ হয়েছে বা স্রেফ ধান্ধাবাজীর জন্য।তৃণমূলের সাম্প্রতিক সমস্যা উচ্চাকাঙ্ক্ষী দ্বিতীয় প্রজন্মের নেতাদের নিয়ে। শুভেন্দু অধিকারী কখনই সুব্রত বক্সী নন। শুভেন্দুর রাজনৈতিক লক্ষ্য রয়েছে। রাজ্যের রাজনৈতিক প্রশাসনের সর্বোচ্চ স্তরে তিনি বসতে চান। কিন্তু তিনি তৃণমূলে থেকে সেই লক্ষ্যে পৌঁছাতে পারবেন না। তাঁর নিজের কলজের জোর রয়েছে। তাই বিদ্রোহী হয়েছেন। এই সমস্যা শুধু মমতার নয়। সম্প্রতি কংগ্রেসের সচিন পাইলট রাজস্থানে ও মধ্যপ্রদেশে জ্যোতিরাদিত্য সিন্ধিয়াও প্রায় একই কারণে বিদ্রোহী হয়েছিলেন। সচিন শেষ পর্যন্ত পারেননি, কিন্তু জ্যোতিরাদিত্য তাঁর অনুগামী কংগ্রেস-বিধায়কদের নিয়ে দল ভেঙে কংগ্রেসের সরকারকেই ফেলে দিয়েছিলেন। এরকম উদাহরণ ভারতীয় রাজনীতিতে অনেক রয়েছে। বিজেপির মতো সঙ্ঘ-শৃঙ্খলায় আবদ্ধ দলেও আডবানী, মুরলী মনোহর যোশীর মতো প্রবীণ নেতাদের, এমনকী অরুণ জেটলী, সুষমা স্বরাজের মতো পরের প্রজন্মের নেতাদের সরিয়ে নরেন্দ্র মোদী গুজরাত থেকে দিল্লিতে এসে রাজ্যপাট চালাচ্ছেন।এই এত বছরে তৃণমূলে দলত্যাগীদের সংখ্যা কম নয়। অনেকেই নানা কারণে দল ছেড়েছেন। ফিরে এসেছেন অনেকে। কিন্তু কেউই সেভাবে মমতা বন্দ্যোপাধ্যায়কে দমাতে পারেননি। কারও মধ্যে সেই ক্ষমতা ছিল না।২০১৯-এর লোকসভা নির্বাচনের ধাক্কা খাওয়ার কারণগুলির মধ্যে মুকুল রায় একটা ফ্যাক্টর হলেও, এক মাত্র কারণ নয়। অর্জুন সিংহ নিজের এলাকার শের হয়ে জিতেছেন একটি আসন। তার কারণ দীনেশ ত্রিবেদীকে জেতানোর ইলেকশন মেশিনারিটা তাঁর নিজের হাতেই ছিল। নিশীথ প্রামানিক বা সৌমিত্র খাঁ কিন্তু শুধুই নিজের ক্যারিশমাতে জেতেননি।মোদ্দা কথা, মমতা বন্দ্যোপাধ্যায়কে চ্যালেঞ্জ করে ২৯৪টি আসনেই প্রভাব ফেলার মতো কোনও নেতা তৃণমূলে নেই। নিজে দল গড়ে হোক বা বিজেপিতে যোগ দিয়ে শুভেন্দুও কতগুলো আসনে নিজের প্রভাব খাটাতে পারবেন বা নিজের ক্যারিশমা দেখাতে পারবেন, তা দেখার জন্য সবাই বসে রয়েছে। মমতা একা এই চ্যালেঞ্জে বিদ্ধ নন। নেতৃত্বে দুর্বলতা থাকলেই এই ধরনের বিদ্রোহ সব দলেই হয়। নেতৃত্বের ক্যারিশমা ও কৌশলের উপরেই নির্ভর করে তারা কীভাবে এই সমস্যা সামলাবেন। আরও পড়ুন: 'শুভেন্দু তৃণমূলেই আছে, একসঙ্গে সবাই লড়াই করব!' জল্পনায় জল সৌগতরএই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/up-govts-new-anti-conversion-law-and-origin-of-love-jihad/articleshow/79427143.cms,'লাভ জেহাদ': নয়া অধ্যাদেশ আর হাইকোর্টের নির্দেশ ,"বিয়ের সময় তাঁরা যে খুব সামাজিক সংকটে পড়েছিলেন সে সমন্ধে কোন তথ্য নেই। মঙ্গলবার এক অর্ডিন্যান্স অনুমোদন করে উত্তরপ্রদেশ সরকার জানিয়েছে যে, ছল-চাতুরি করে ধর্ম পরিবর্তন করার অভিযোগ প্রমানিত হলে ১০ বছর পর্যন্ত সাজা হবে। জরিমানা হতে পারে ১০ হাজার টাকা।","হাইলাইটসআর অন্যদিকে বিয়ের নামে ধর্মান্তরন রুখতে অধ্যাদেশ জারি করার সিদ্ধান্ত নিয়েছে উত্তরপ্রদেশ সরকার।হিন্দু মেয়ে আর মুসলিম ছেলের বিয়েকে লাভ জেহাদ আখ্যা দিয়ে যোগী সরকারের দাবি ধর্ম পরিবর্তনের লক্ষ্যেই হিন্দু মেয়েদের প্রেমের ফাঁদে ফেলে মুসলমান ছেলেরা। তাঁদের জীবন ও ব্যাক্তি স্বাধীনতায় হস্তক্ষেপ করার অধিকার আদালতেরও নেই। স্মরজিত রায় চৌধুরীআয়েশা বেগম বা অন্নপূর্ণা দেবী। এদের আপনি কাউকেই চেনেন না। প্রথম জন হলেন অভিনেত্রী শর্মিলা ঠাকুর আর দ্বিতীয় জন হলেন ওস্তাদ আলাউদ্দিন খানের কন্যা রোশেনারা খান। প্রথম জন বিয়ে করেন মুসলমান ক্রিকেটার পতউদিকে আর দ্বিতীয় জন বিয়ে করেন হিন্দু সেতার বাদক রবিশংকরকে। বিয়ের সময় তাঁরা যে খুব সামাজিক সংকটে পড়েছিলেন সে সমন্ধে কোন তথ্য নেই। তবে সে বিবাহ যদি ২০২০ সালে হত তা বোধহয় খুব সুখের হত না। একই দিনে ইলাহাবাদ হাইকোর্ট বলছে বিয়েতে ধর্ম নয় মানুষই সত্য। আর অন্যদিকে বিয়ের নামে ধর্মান্তরন রুখতে অধ্যাদেশ জারি করার সিদ্ধান্ত নিয়েছে উত্তরপ্রদেশ সরকার।মঙ্গলবার এক অর্ডিন্যান্স অনুমোদন করে উত্তরপ্রদেশ সরকার জানিয়েছে যে, ছল-চাতুরি করে ধর্ম পরিবর্তন করার অভিযোগ প্রমানিত হলে ১০ বছর পর্যন্ত সাজা হবে। জরিমানা হতে পারে ১০ হাজার টাকা। নতুন আইনের নাম ইউ পি প্রহিবিসন অফ রিলিজিয়াস কনভারসান অর্ডিন্যান্স। নিজের ইচ্ছায় যদি কোনও মহিলা ধর্ম পরিবর্তন করতে চান তবে বিয়ের দুমাস আগে জেলাশাসকের কাছে আবেদন করতে হবে না করলে ৪ মাস থেকে ৩ বছর পর্যন্ত সাজা হবে, সঙ্গে থাকবে জরিমানা। হিন্দু মেয়ে আর মুসলিম ছেলের বিয়েকে লাভ জেহাদ আখ্যা দিয়ে যোগী সরকারের দাবি ধর্ম পরিবর্তনের লক্ষ্যেই হিন্দু মেয়েদের প্রেমের ফাঁদে ফেলে মুসলমান ছেলেরা। তবে মুসলিম মেয়েদের হিন্দু পরিবারে বিয়েতে কোন আপত্তি নেই। আবার একই দিনে ইলাহাবাদ হাইকোর্ট দুজন প্রাপ্তবয়স্ক মানুষের জীবনসঙ্গী বেছে নেওয়া ক্ষেত্রে কে কোন ধর্মের তা নিয়ে কোন ব্যক্তি, পরিবার বা রাষ্ট্র হস্তক্ষেপ করতে পারে না। তাঁদের জীবন ও ব্যাক্তি স্বাধীনতায় হস্তক্ষেপ করার অধিকার আদালতেরও নেই। পূর্ব উত্তরপ্রদেশের কুশীনগর এলাকার বাসিন্দা সালামত আনসারি ভালোবেসে বিয়ে করেন প্রিয়াঙ্কাকে। বিয়ের আগে সে ধর্ম পরিবর্তন করে নিজের নাম রাখে আলিয়া। বিয়েতে আপত্তি জানায় তাঁর পরিবার। বিয়ের ছয় দিন পর ২৫ অগস্ট, ২০১৯ এফ আই আর (০১৯৯/২০১৯) করা হয়। আনা হয় অপহরণের অভিযোগ। বলা হয় বিয়ের সময় পাত্রী অপ্রাপ্তবয়স্ক ছিল। তাই পকসো আইনের ৭/৮ ধারা ছাড়াও ভারতীয় ফৌজদারি আইনের ৩৬৩,৩৬৬,৩৫২,৫০৬ ধারাও যুক্ত করা হয়েছিল। সেই এফ আই আর খারিজ করার আবেদন জানিয়ে সালামত এলাহাবাদ হাইকোর্টের দ্বারস্থ হয়। আদালত নথি দেখে জানায় যে বিয়ের সময় প্রিয়াঙ্কা মোটেই নাবালিকা ছিল না,তাই পস্কো আইন প্রয়োগের কোন নিয়ম খাটে না। আর স্বাধীন দেশের দুটি নাগরিক যদি নিজের পছন্দ অনুযায়ী বিয়ে করে তাতে বাঁধা কোথায়?সুপ্রিম কোর্টের দুটি পুরনো মামলার কথা উল্লেখ করে (শফিন জাহান বনাম অশোকান ,কে এম/২০১৮-১৬এস সি সি ৩৬৮ এবং শক্তি বাহিনী বনাম ভারত সরকার ২০১৮-৭ এস সি সি ১৯২ )এলাহাবাদ হাইকোর্ট বলে ব্যাক্তি স্বাধীনতায় হস্তক্ষেপ মৌলিক অধিকারে মাথা গলানো। তা রাষ্ট্র করতে পারে না। ওই হাইকোর্টের দেওয়া পুরনো দুটি মামলার সমালোচনা করে(নুরজাহান এবং প্রিয়দরশী) বলেন সম্পূর্ণ ভুল আদেশ দেওয়া হয়েছিল,তাই সে আদেশও বাতিলযোগ্য। পাশাপাশি এই এফ আই আরকেও আমরা খারিজ করছি। কিন্তু বিবাহ বা ধর্মান্তরন বৈধ কিনা তা নিয়ে আদালত কোন মন্তব্য করেনি। এখন প্রশ্ন নতুন অধ্যাদেশ যোগী সরকার কবে থেকে আইন করে প্রয়োগ করবে তা পরিষ্কার নয়।যদি এবছর চালু হয় তবে পুরনো ঘটনার ক্ষেত্রে কি প্রযোজ্য হবে? অর্থাৎ Retrospective effect দেওয়া হবে কিনা। যদি উত্তর হ্যাঁ হয় তবে সমস্যা বাড়বে,বহু ভিন্ন ধর্মের বিবাহ সমস্যায় পড়বে।লাভ জেহাদ আরো শক্তিশালী হবে।আর এই মামলার আদেশের বিরুদ্ধে নিশ্চিতভাবে সুপ্রিম কোর্টে যাবে যোগী সরকার।তবে নতুন অধ্যাদেশ আইন হলে তাও যে চ্যালেঞ্জ হবে না একথা এখনই বলার সময় আসে নি। এখন শুধু সময়ের অপেক্ষা। দেখতে হবে বিরোধীরা কী ভাবছে? আরও পড়ুন: 'লাভ ও জেহাদ কখনও একসঙ্গে থাকে না', বিজেপিকে বিঁধলেন জৈন বাড়ির বউমা নুসরতএই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/post-editorial/lt-director-yuvraj-mehta-talk-about-bengali-legend-actor-soumitra-chatterjee/articleshow/79340432.cms,কিংবদন্তীর কাছে পাওয়া জীবনের পাঠ ,আমি শেষ পর্যন্ত যে পেশা বেছে নিয়েছিলাম সেটা থিয়েটার আর সিনেমার থেকে একেবারে অন্যরকম কিন্তু সৌমিত্রদার দেওয়া জীবনের পাঠ আমাকে আজও পথ দেখায়। ওটাই আমাদের সময়ের অন্যতম মহান ব্যক্তিত্বের কাছ থেকে পাওয়া আমার শ্রেষ্ঠ উপহার।,"১৯৭০ এর দশকের কলকাতায় বেড়ে ওঠার অনিবার্য ফল হিসাবে বাংলার সমৃদ্ধ সাংস্কৃতিক উত্তরাধিকার আমাকে আপাদমস্তক প্রভাবিত করেছিল। বাঙালি সংস্কৃতির পীঠস্থান কলকাতায় বেড়ে ওঠার সুবাদে আর পাঁচজন বাঙালি ছেলেমেয়ের মতোই বাংলা শিল্প সংস্কৃতির প্রেমে পড়েছিলাম অবাঙালি হওয়া সত্ত্বেও।আর যখন কৈশোরের শেষ প্রান্তে পৌঁছলাম, ততদিনে ফেলূ মিত্তির আমার শয়নে স্বপনে। বাংলা চলচ্চিত্রের আইকন সৌমিত্র চ্যাটার্জির আন্তর্জাতিক মানের অভিনয় তখন হাজার হাজার বাঙালির মতো আমারও মন কেড়েছে। তখন আমি আমার অনুপ্রেরণা সৌমিত্র চ্যাটার্জির পদাঙ্ক অনুসরণ করতে উদগ্রীব। তিনি একাধারে অভিনেতা, কবি, আবৃত্তি শিল্পী, নাট্যকার এবং বাংলা চলচ্চিত্র কে বিশ্বের দরবারে পৌঁছে দেবার অন্যতম প্রধান কান্ডারী।১৯৯০ সালের আগস্ট মাসের মাঝামাঝি কলকাতার ভ্যাপসা গরমের এক সকালে গলদঘর্ম আমি সৌমিত্রদার গল্গগ্রীনের বাড়ির সামনে গিয়ে দাঁড়ালাম। একটা কালো লোহার গেট হাট করে খোলা ছিল। সেই গেট দিয়ে ঢুকে আমি একটা লনে গিয়ে পৌঁছলাম। সেখানে একটা টিপয় আর কয়েকটা চেয়ার ছিল। ঐ এক টুকরো সবুজের ওপারেই বাড়ির সদর দরজা।আমি এগিয়ে গিয়ে দরজার বেলটা বাজালাম, আর সঙ্গে সঙ্গে বুকের ভেতর ধুকপুক করতে লাগল। আমাদের ফেলুদা ভিতরে আছেন তো? আমার সাথে দেখা করতে চাইবেন কি? আমি, কলেজের ফার্স্ট ইয়ারের একজন অতি সাধারন ছাত্র, কোন অ্যাপয়েন্টমেন্ট ছাড়াই দেখা করতে চলে এসেছি । এতে কেমন প্রতিক্রিয়া হবে ওঁর? এসব নানা ভাবনার মাঝেই দরজাটা খুলল। খুলতেই দেখি আমার স্বপ্নের নায়ক স্বয়ং আমার সামনে দাঁড়িয়ে! প্রায় ছ ফুট লম্বা, টকটকে গায়ের রং আর এক অনির্বচনীয় জ্যোতি নিয়ে সৌমিত্র চ্যাটার্জি নিজে জিজ্ঞাসু দৃষ্টিতে আমার থেকে বড়জোর এক ফুট দূরে দাঁড়িয়ে।“কাকে চান?” সহজাত ভঙ্গিতে তাঁর প্রথম জিজ্ঞাসা।এই বিশাল ব্যক্তিত্বের সামনে কিছুক্ষণ আমি বাকরুদ্ধ। খানিকটা সামলে নিয়ে সৌমিত্রদাকে গড়গড় করে বলে গেলাম যে আমি ওঁর অন্ধ ভক্ত, সুরেন্দ্রনাথ কলেজে গ্র্যাজুয়েশন করছি, আর মনপ্রাণ দিয়ে অভিনয় শিখতে চাই। কথাগুলো শেষ হতেই ভাবলাম, সৌমিত্রদা নিশ্চই মুখের উপর দরজাটা বন্ধ করে দেবেন।--- আমি অন্তত এরকম কিছুর জন্যই তৈরি ছিলাম। কিন্তু উনি তা না করে মাথাটা একটু নাড়লেন, তারপর আমাকে লনের চেয়ারে বসতে বললেন।আমি বললাম যে ওঁর অনেক ছবি দেখেছি। ওঁর বহুমুখী প্রতিভা, অভিনয়ের বিস্তার আর দক্ষতা আমাকে বাকরুদ্ধ করে দেয়। সোনার কেল্লা আর জয়বাবা ফেলুনাথ ছবির ঝানু গোয়েন্দা ফেলুদাই হোক, আর শাখা প্রশাখা ছবির আত্মমগ্ন প্রশান্ত, যার প্রায় কোন সংলাপই নেই --- তিনি সব চরিত্রেই কি দারুণ অভিনয় করেছেন! আমি প্রবল উৎসাহে একগাদা কথা বলে গেলাম। সৌমিত্রদা পুরোটাই মন দিয়ে শুনলেন। দেখলাম মাঝে মাঝে তাঁর উজ্জ্বল, সুন্দর মুখে মৃদু হাসির ঝিলিক।কিন্তু সত্যিকারের মহান মানুষরা যেমন হন, সৌমিত্রদা নিজের ব্যাপারে আগ্রহী ছিলেন না। তাঁর বেশি আগ্রহ তিনি যার সাথে কথা বলছিলেন তাকে নিয়ে --- মানে আমাকে নিয়ে!একেবারে অভিভাবক সুলভ ভঙ্গিতে জানালেন, আমার প্রথম কাজ হচ্ছে পড়াশোনা শেষ করা। “তোমাকে আগে লেখাপড়া শেষ করতে হবে। ওখানে আপোষ করা চলবে না বাবা। পড়াশোনার পাশাপাশি তুমি থিয়েটার করতে পারো, অভিনয়ের প্রতি তোমার যে প্যাশন সেটার পিছনে সময় দিতে পারো।”তারপর উনি সিনেমা আর থিয়েটারের অভিনয় নিয়ে কথা বললেন। এমন একটা ভাষায় কথাগুলো বললেন যেটা বুঝতে সহজ এবং দারুণ প্রেরণাদায়ক। এক কথায় বললে, উনি ভীষণ উৎসাহ দিলেন আর আমি সবটা চেটেপুটে নিলাম।সৌমিত্রদা আমাকে বিখ্যাত থিয়েটার ব্যক্তিত্ব বিভাস চক্রবর্তীর সাথে দেখা করতে বললেন, অভিনয় শিল্পটা শেখার জন্য। বললেন “বিভাসদাকে বলবে আমি তোমাকে পাঠিয়েছি।”অভিনয়ের স্বপ্ন আমার স্বপ্নই রয়ে গেল। অনেকগুলো কারণে আমি সৌমিত্রদার দেখানো পথে হাঁটতে পারিনি। সেই কারণগুলো এতদিন পরে বলার পক্ষে খুব জটিল। কিন্তু আজও, এই তিরিশ বছর পরেও, এই কিংবদন্তীর দেওয়া একটা শিক্ষা আমি মনে রাখি: একজন উষ্ণ, সহজলভ্য, আন্তরিক, খাঁটি মানুষ হওয়ার শিক্ষা।আমি শেষ পর্যন্ত যে পেশা বেছে নিয়েছিলাম সেটা থিয়েটার আর সিনেমার থেকে একেবারে অন্যরকম কিন্তু সৌমিত্রদার দেওয়া জীবনের পাঠ আমাকে আজও পথ দেখায়। ওটাই আমাদের সময়ের অন্যতম মহান ব্যক্তিত্বের কাছ থেকে পাওয়া আমার শ্রেষ্ঠ উপহার।- স্মৃতিচারণায় যুবরাজ মেহতা, প্রধান, কর্পোরেট ব্র্যান্ড ম্যানেজমেন্ট এন্ড কমিউনিকেশন , এল এন্ড টি "
https://eisamay.indiatimes.com/editorial/post-editorial/wb-assembly-election-2021-an-analysis-on-tmc-cpm-alliance/articleshow/79340235.cms,তৃণমূলের হাত ধরলে সিপিআইএম পার্টিটাই উঠে যাবে ,বিহারে বিজেপি ও তার শরিক জনতা দল (ইউনাইটেড)-এর রাজ্য সরকারের বিরুদ্ধে লড়েছিল ধর্মনিরপেক্ষ দলগুলি। সদ্য সমাপ্ত বিহার নির্বাচনে ১২টি আসন (অন্য বাম দলগুলি মিলিয়ে ১৯টি) জিতে নকশালপন্থী বাম দলের নেতার মুখে বিজেপিকে হারাতে তৃণমূলের সঙ্গে সমঝোতার কথা শোনা গেছে।,"হাইলাইটস সুতরাং শত্রুর শত্রুকে বন্ধু বানিয়ে নেওয়াই ভাল।একবার দেখা যাক কী কী কারণে পশ্চিমবঙ্গে বিজেপির বাড় বাড়ন্ত।  ২০১৪ সালের লোকসভা ভোটের নিরিখে বিজেপির ১৭ শতাংশ ভোট যখন ২০১৯ সালের লোকসভা নির্বাচনে ৪০ শতাংশে পৌঁছে গেল।সম্বিত পালজোর বিতর্ক চলছে। বিজেপিকে হারাতে বামেদের তৃণমূলের হাত ধরা উচিত। কারণ বিজেপিই হল পয়লা নম্বর শত্রু। সুতরাং শত্রুর শত্রুকে বন্ধু বানিয়ে নেওয়াই ভাল।সিপিআই(এম এল)-এর সাধারণ সম্পাদক দীপঙ্কর ভট্টাচার্য এই বিতর্ক উস্কে দিয়েছেন। সদ্য সমাপ্ত বিহার নির্বাচনে ১২টি আসন (অন্য বাম দলগুলি মিলিয়ে ১৯টি) জিতে নকশালপন্থী বাম দলের নেতার মুখে বিজেপিকে হারাতে তৃণমূলের সঙ্গে সমঝোতার কথা শোনা গেছে। কারণ বিজেপিই বামেদের প্রধান শত্রু।বিহার ও পশ্চিমবঙ্গের পরিস্থিতি ভিন্ন। বিহারে বিজেপি ও তার শরিক জনতা দল (ইউনাইটেড)-এর রাজ্য সরকারের বিরুদ্ধে লড়েছিল ধর্মনিরপেক্ষ দলগুলি। জেডিইউ-বিজেপি সরকারের বিরুদ্ধে লড়াইয়ে বিহারের বিরোধী আরজেডি-কংগ্রেসের হাত ধরা তাই সহজ হয়েছিল বাম দলগুলির পক্ষে। পশ্চিমবঙ্গে সরকারটি চালাচ্ছে তৃণমূল কংগ্রেস। বাম দলগুলি এখানে বিরোধী আসনে। বিজেপিও তাই। এটা নিশ্চয়ই দীপঙ্করবাবু বোঝেন। কিন্তু তিনি জল ঘোলা করে দিয়েছেন।একবার দেখা যাক কী কী কারণে পশ্চিমবঙ্গে বিজেপির বাড় বাড়ন্ত। তৃণমূল কংগ্রেসের নীচুতলার দুর্নীতির প্রতি বীতশ্রদ্ধ হয়েই লোকসভায় বিজেপির পক্ষে ভোট দিয়েছিল জনগণ। অন্য দিকে হিন্দু ও মুসলমানদের ও অন্যান্য জাতিগোষ্ঠীর আত্মপরিচয়ের রাজনীতি রাজ্যের ভোটারদের দু'ভাগে ভাগ করে দিয়েছে। এই মেরুকরণের রাজনীতিতেও লাভবান হয়েছিল বিজেপি ও তৃণমূল। কয়েকটি পকেটে কংগ্রেস এর ফায়দা পেলেও, বামেরা হালে পানি পাননি এই মেরুকরণের রাজনীতিতে। কোনও রকমে সাত-আট শতাংশ ভোট পেয়েই খুশি থাকতে হয়েছে।সাধারণ চোখে বামেদের ভোট রামে গিয়ে পড়েছিল। ২০১৪ সালের লোকসভা ভোটের নিরিখে বিজেপির ১৭ শতাংশ ভোট যখন ২০১৯ সালের লোকসভা নির্বাচনে ৪০ শতাংশে পৌঁছে গেল। তৃণমূলের ৩৯ শতাংশ ভোট যখন ৪৩ শতাংশ হয়ে গেল। বামেদের ভোট তখন ২৯ শতাংশ থেকে সাত শতাংশে নেমে এল।দেড় বছরে তৃণমূলের সেই দূর্নীতিও একদম মুছে যায়নি। মেরুকরণের রাজনীতিও তেমন বাতাসে মিলিয়ে যায়নি। কংগ্রেসের সঙ্গে হাত মিলিয়েও বিকল্প নতুন কোনও রাজনৈতিক আখ্যান তৈরি করতে পারেনি বামেরা।তর্কের খাতিরে যদি ধরেও নেওয়া যায় বামেরা তৃণমূলের সঙ্গে আসন সমঝোতা করল, তাহলে কী হতে পারে? বাম কর্মীদের হত্যা করা বা ঘরছাড়া করার তত্ত্ব বাদই দিলাম। ৭২-এর সন্ত্রাস ভুলে বামেরা যদি কংগ্রেসের সঙ্গে হাত মেলাতে পারে, তৃণমূলের সঙ্গেও পারবে।কিন্তু এই মুহূর্তে সমঝোতা হলে তৃণমূল বিরোধী ভোট আরও বেশি করে বিজেপিতে চলে যাবে। বাম কর্মী-সমর্থকদের একটি বড় অংশ এমনিতেই বামেদের তৃণমূলের বিকল্প ভাবছে না। তারা বিজেপিতেই ভোট দিচ্ছে। তৃণমূলের সঙ্গে হাত মেলালে সেই ভোট তো যাবেই, সঙ্গে যেটুকু ভোট বামেদের সঙ্গে রয়েছে, তাদেরও চলে যাওয়ার সম্ভাবনা রয়েছে। কংগ্রেসের সঙ্গে জোট করার ব্যাপারটাই ভাল চোখে দেখেননি বামদলগুলির নেতা-কর্মী-সমর্থকেরা। তৃণমূলের হাত ধরলে কী হবে, বোঝা অসম্ভব নয়।দীপঙ্করবাবুও জানেন, দীর্ঘদিন ধরে মাটি কামড়ে পড়ে থেকে মানুষের সঙ্গে কাজ করার ফল তাঁর দল ও অন্য বামদলগুলি পেয়েছে বিহারের নির্বাচনে।পশ্চিমবঙ্গে বামদলগুলির বিশ্বাসযোগ্যতা ২০১১-এর পর থেকে (আরও তলিয়ে দেখলে ২০০৮ থেকে) কমতে কমতে তলানিতে এসে ঠেকেছে। মানুষ তাকেই ভোট দেয়, যে প্রতিপক্ষের বিরুদ্ধে সবচেয়ে শক্তিশালী বলে মনে হয়। যে এই লড়াইয়ে জিতবে বলে বিশ্বাস করে, তার ছাতার তলাতেই দাঁড়ায়।বিজেপি ও তৃণমূলের দ্বৈরথ এই কারণেই। বামেরা সেখানে জায়গা করে নিতে পারছে না।বাম-কংগ্রেস জোটের প্রার্থী হয়ে জিতে কত বিধায়কই তো তৃণমূলে চলে গেলেন। তৃণমূলের সঙ্গে জোট করে জিতলে কী হবে তা আর বলার অপেক্ষা রাখে না। দীপঙ্করবাবু নিশ্চয়ই ছোট বাম দল এসইউসি এবং পিডিএস-এর অভিজ্ঞতার কথাও জানেন। মানুষের সুখে-দুঃখে, দাবি-দাওয়ায় পাশে থেকে তাদের বিশ্বাস অর্জন করতে পারলেই আবার হারানো জমি ফিরে পেতে পারে বামেরা। কংগ্রেস বা তৃণমূলের সঙ্গে জোট বাঁধায় দু'চারটে আসন হাতে থাকতে পারে, কিন্তু তাতে দীর্ঘমেয়াদি লড়াইয়ে বিশেষ লাভ হবে না।আর এখন তৃণমূলের সঙ্গে সমঝোতা করে বিজেপিকে হারিয়ে বাম নেতারা কী আবার পরের নির্বাচনে তৃণমূলের বিরুদ্ধে লড়বেন? সে গুড়ে বালি। ততদিনে সিপিআইএম দলটাই বাংলা থেকে উঠে যাবে। আরও পড়ুন: মিমের ভয়ে কাঁপছে কেন বাংলার রাজনৈতিক দলগুলি?এই সময় ডিজিটাল এখন টেলিগ্রামেও। সাবস্ক্রাইব করুন, থাকুন সবসময় আপডেটেড। জাস্ট এখানে ক্লিক করুন। "
https://eisamay.indiatimes.com/editorial/edit/editorial-on-exemplary-show-of-honesty/articleshow/71216516.cms,ফেরত ,"এলাকার মানুষ জানতে পারলে নির্লোভ মানুষটাকে মাথায় তুলে নাচানাচি অবশ্যই করে, আর, দূরের মানুষরা উদাহরণ টেনে এখনও সমাজ এদের জন্যই মানসিক স্থৈর্য বজায় রাখতে পেরেছে ইত্যাদি বলে থাকে।","সাম্প্রতিক সংবাদে প্রকাশ, বেওয়ারিশ একাশি হাজার টাকা পেয়ে ফিরিয়ে দিলেন এক অটোচালক। অতঃপর খবরের শিরোনামে তিনি। মাঝে মধ্যেই এই ধরনের সততার নজির সকলকে বিস্মিত করে। সততা ব্যতীত আর কী পাওয়া যেতে পারে এই খবরগুলো থেকে, তা নিয়ে ভাবনাচিন্তা বিশেষ হয় এমন সংবাদ পাওয়া যায় তেমনটা নয়। এলাকার মানুষ জানতে পারলে নির্লোভ মানুষটাকে মাথায় তুলে নাচানাচি অবশ্যই করে, আর, দূরের মানুষরা উদাহরণ টেনে এখনও সমাজ এদের জন্যই মানসিক স্থৈর্য বজায় রাখতে পেরেছে ইত্যাদি বলে থাকে। এ দেশে অটোচালকদের আর্থিক অবস্থা এমন হওয়ার কথা নয় যার ফলে পড়ে পাওয়া একাশি হাজার টাকা ফিরিয়ে দেওয়া যেতে পারে হেলায়। অথচ দিয়েছেন একজন হালে, এবং তার আগে আরও কেউ কেউ। এর থেকে অনেক কম অঙ্কের জন্যে বিবিধ দুষ্কর্ম মানুষ সুস্থ মস্তিষ্কে ঘটিয়ে চলেছে সর্বক্ষণ। অতঃপর, ফেরত দেওয়ার মানসিকতাকে জীবন যাপন করার আর পাঁচটা স্বাভাবিকতার সঙ্গে লালন করলেন কী ভাবে, তা জিজ্ঞাসা করলে সে প্রশ্ন অবান্তর হবে না। ওই সাহসের সূত্রগুলির সন্ধান সমাজ করে না। হঠাৎ সন্ধান পেয়ে গেলে অভ্যাসে, জীবনচর্যার মাঝে ঠাঁই দেওয়া যায় এমন বুকের পাটা এখনও হাসিল করা যায়নি। তাই একটি সততার খবর থেকে আর একটি একই রকম খবরে পৌঁছনো শুধু। নামগুলো বদলে যায়। "
https://eisamay.indiatimes.com/editorial/edit/editorial-on-jadavpur-university/articleshow/71216408.cms,সুচেতনা ,"যাদবপুর বিশ্ববিদ্যালয়ে যে কাণ্ডটি ঘটে গেল, তার রাজনৈতিক মাত্রা খুবই স্পষ্ট। এই সূত্রে যা স্মরণে রাখা প্রয়োজন তা এই যে, রাজনৈতিক প্রতিবাদের উচ্চকিত ভাষ্যটিই এ রাজ্যে অধিক মাত্রায় দেখা যায়। সেই কলরোলের মধ্যে কার্যত মনেই থাকে না যে, শিক্ষাপ্রতিষ্ঠানের অস্তিত্বের মৌলিক এবং প্রাথমিক হেতুটিই হল পঠনপাঠন।","যাদবপুর বিশ্ববিদ্যালয়, নানা সময়, প্রণিধানযোগ্য কারণেই সংবাদের শিরোনামে আসে। যখন অনভিপ্রেত কারণেও শিরোনাম তৈরি করে, তখনও সেই কারণগুলি প্রণিধানযোগ্য। হয়তো কিঞ্চিৎ বেশি মাত্রাতেই প্রণিধান দাবি করে সেগুলি। যেমন, বিশ্ববিদ্যালয় চত্বরের সাম্প্রতিক রণক্ষেত্র দশা। ঠিক কী কারণে ঘটনাক্রম আক্ষরিকই অগ্নিগর্ভ আকার নিয়েছিল, তা নিয়ে যুযুধান শিবিরের চাপানউতোর বহমান। তর্কের নানামুখী ধূম্রজালে সত্যটি যে কী, তা উদ্ঘাটিত হওয়া সময়সাপেক্ষ। প্রশ্নটি ঠিক তা নিয়ে নয়। প্রশ্ন হল, যে উপলক্ষ থেকে সমস্ত ঘটনাধারা এমন একটি অবাঞ্ছিত দিকে মোড় নিল, তা কি নিতান্তই অনিবারণীয় ছিল? দর্পণের সামনে দাঁড়িয়ে এই প্রশ্নটি সংশ্লিষ্ট সব পক্ষই উচ্চারণ করতে পারেন। কানের ভিতর দিয়ে যদি মরমে পশে এই প্রশ্নের সদুত্তর, তা হলে ভবিষ্যতে শুধু একটি বিশেষ শিক্ষাঙ্গনের নয়, সামগ্রিক ভাবে এই রাজ্যের বিভিন্ন শিক্ষাপ্রতিষ্ঠানে রাজনীতি এবং শিক্ষার পারস্পরিক যোগাযোগের ক্ষেত্রেই কিছু ইতিবাচক দিশা পাওয়া যেতে পারে।যাদবপুর বিশ্ববিদ্যালয়ে যে কাণ্ডটি ঘটে গেল, তার রাজনৈতিক মাত্রা খুবই স্পষ্ট। এই সূত্রে যা স্মরণে রাখা প্রয়োজন তা এই যে, রাজনৈতিক প্রতিবাদের উচ্চকিত ভাষ্যটিই এ রাজ্যে অধিক মাত্রায় দেখা যায়। সেই কলরোলের মধ্যে কার্যত মনেই থাকে না যে, শিক্ষাপ্রতিষ্ঠানের অস্তিত্বের মৌলিক এবং প্রাথমিক হেতুটিই হল পঠনপাঠন। সেই মুখ্য কর্মটির পাশাপাশি আরও নানাবিধ চেতনা প্রদর্শনের কাজটি যে নিতান্ত উপেক্ষণীয়, এমন বলা চলে না--- কিন্তু, সেই সব চেতনার বহিঃপ্রকাশ যদি শিক্ষার আবহটিকে ব্যাহত করতে চায়, যদি রাজনৈতিক কর্মকাণ্ডের ফলে পঠনপাঠনের উপযোগী পরিবেশেরই পঞ্চত্বপ্রাপ্তির দশা ঘটে, তখন অগ্রাধিকারটি কোন দিকে যাওয়া উচিত, তা বোঝা বিশেষ কঠিন নয় যদিও, কিন্তু সেটি অনুধাবনের জন্য একটি বস্তু বিশেষ ভাবে আবশ্যক। সদিচ্ছা। সেই ইচ্ছাটি থাকলে বিশ্ববিদ্যালয়ে শিক্ষার পরিমণ্ডল বজায় রাখা যে প্রাথমিক এবং অলঙ্ঘনীয় শর্ত, সেই জরুরি চেতনাটি ভাবনার মধ্যে থাকে। আশা করা চলে, সংশ্লিষ্ট সব পক্ষই যাদবপুর বিশ্ববিদ্যালয়ে শিক্ষাদানের উপযোগী পরিবেশ ফেরাতে যত্নবান হবেন। যত দ্রুত সেটি ঘটে, ততই মঙ্গল। "
https://eisamay.indiatimes.com/editorial/edit/indian-prime-minister-narendra-modi-and-american-president-donald-trump-relation/articleshow/71198875.cms,সম্পর্ক ,"কিন্তু এই বিশেষ সভাটি ভিন্ন মাত্রা পেয়েছে মার্কিন প্রেসিডেন্ট ডোনাল্ড ট্রাম্প সে সভায় যোগ দিয়ে ভারতীদের সামনে বক্তব্য পেশ করার কথা ঘোষণা করায়। এই সভায় একই মঞ্চে ট্রাম্প ও মোদীর উপস্থিতি যতটা গুরুত্বপূর্ণ, ততটাই তাৎপর্যপূর্ণ যে সময়ে এই দুই শীর্ষ নেতাকে একত্রে মঞ্চে দেখা যাবে সেই সময়টিও।","আগামী ২২ সেপ্টেম্বর হিউস্টনে আয়োজিত ‘হাওডি মোদী’ সভাটি কোনও ব্যতিক্রমী অনুষ্ঠান নয়। প্রধানমন্ত্রী মার্কিন যুক্তরাষ্ট্রে এর আগে একাধিক বার অনুরূপ সভা করেছেন। কিন্তু এই বিশেষ সভাটি ভিন্ন মাত্রা পেয়েছে মার্কিন প্রেসিডেন্ট ডোনাল্ড ট্রাম্প সে সভায় যোগ দিয়ে ভারতীদের সামনে বক্তব্য পেশ করার কথা ঘোষণা করায়। এই সভায় একই মঞ্চে ট্রাম্প ও মোদীর উপস্থিতি যতটা গুরুত্বপূর্ণ, ততটাই তাৎপর্যপূর্ণ যে সময়ে এই দুই শীর্ষ নেতাকে একত্রে মঞ্চে দেখা যাবে সেই সময়টিও। ট্রাম্প তাঁর তীক্ষ্ণ ব্যবসায়িক বিচারবুদ্ধির জন্য পরিচিত, যার মূলে রয়েছে লেনদেনে লাভ-লোকসানের তুল্যমূল্য বিচারের ক্ষমতা। কাজেই ট্রাম্পের এই সিদ্ধান্ত নেহাতই সৌজন্য-তাড়িত মনে করার বিশেষ কারণ নেই। তিনি যদি এই মুহূর্তে নিজেকে ভারতের বিশেষ বন্ধু হিসেবে উপস্থাপিত করতে এই বাড়তি কদমটি হেঁটে থাকেন, এ সিদ্ধান্তে পৌঁছনো অসঙ্গত হবে না যে তার পিছনে কিছু সুনির্দিষ্ট কারণ রয়েছে। সে তালিকায় প্রথমেই উল্লিখিত হতে পারে, আগামী বছর মার্কিন প্রেসিডেন্ট নির্বাচনে ভারতীয় বংশোদ্ভূতদের সমর্থন সুনিশ্চিত করা। পরম্পরাগত ভাবে মার্কিন-নিবাসী ভারতীয়দের অধিকাংশই ডেমোক্র্যাট পার্টির ভোটার, কিন্তু তাঁদের মধ্যে মোদীর বিপুল জনপ্রিয়তাও অনস্বীকার্য, এবং সেটিকে পাথেয় করেই ট্রাম্প ভারতীয়দের সমর্থন লাভের আশা করছেন বলে ধরে নেওয়া যেতেই পারে।কারণ যা-ই হোক না কেন, ঠিক যে মুহূর্তে পাকিস্তান চিনকে পাশে নিয়ে আন্তর্জাতিক নানা মঞ্চে কাশ্মীর ইস্যুতে ভারতকে কোণঠাসা করতে উদ্যোগী, সেই মুহূর্তে ট্রাম্পের এই উচ্চকিত ভারত-নৈকট্য নয়া দিল্লির জন্য এক বড় জয়। কাশ্মীরে মধ্যস্থতার ইচ্ছা প্রকাশ করে ট্রাম্প সম্প্রতি ভারতকে আন্তর্জাতিক মহলে যে অস্বস্তিতে ফেলেছিলেন, এর ফলে তারও সমাপ্তি ঘটবে। প্রশ্ন হল, বাণিজ্যিক ক্ষেত্রে ভারতকে এতাবৎ দেওয়া বিশেষ সুযোগ-সুবিধা বাতিল করা সহ বিভিন্ন পদক্ষেপে সম্প্রতি মার্কিন প্রশাসন সম্প্রতি দু’দেশের মধ্যে যে বাণিজ্যিক দূরত্ব সৃষ্টি করেছে তা দূর করার ক্ষেত্রেও ভারতের প্রতি ট্রাম্পের এই সহমর্মিতা কার্যকর হবে কি? ভারত-মার্কিন সম্পর্ক অবশ্যই বহুমাত্রিক, কিন্তু বাণিজ্যিক সংঘাত শেষ পর্যন্ত অন্যান্য ক্ষেত্রগুলিতে নঞর্থক ছায়া যাতে না ফেলে, উভয় দেশকেই সে বিষয়ে সজাগ থাকতে হবে। "
https://eisamay.indiatimes.com/editorial/edit/editorial-on-food/articleshow/71109988.cms,খাদ্যশৃঙ্খল ,"​​সেই খাবার তুলনামূলক কম দামে কেনার সুযোগ হলে এক দিকে খাদ্যের অপচয় রোখা যায়, মানুষেরও খিদে মেটে। ফিনল্যান্ডের মতো উন্নত দেশে এমন ব্যবস্থা ভারতের মতো গরিব দেশে পথ দেখাতে পারে। বস্তুত খাবারের প্রয়োজন মানুষের জীবনে সর্বাগ্রে।","এক দিকে বহু মানুষের পর্যাপ্ত খাবার নেই, অন্য দিকে, কিছু মানুষের ঘরে অতিরিক্ত খাবার, যা ফেলে দেওয়া ছাড়া উপায় নেই। অথচ ওই খাবারটুকুর সংস্থান হলেই বহু মানুষ প্রাণে বাঁচত। এমন একটি অসাম্য এবং সমস্যা, যার সম্পূর্ণ সমাধান না হলেও কাছাকাছি একটি সমাধান প্রক্রিয়ার হদিস পেয়েছে ফিনল্যান্ড, যেখানে সুপারমার্কেটগুলিতে নির্দিষ্ট ‘হ্যাপি আওয়ার’-এ নির্ধারিত মূল্যের থেকে বহু কম মূল্যে খাবার কিনতে সমর্থ হবেন নিম্নবিত্তরা। আর বিক্রি হবে না, বা প্রায় অবিক্রয়যোগ্য খাবারের মেয়াদ পূরণের আগেই বিক্রির জন্য এই ব্যবস্থা। ফলে, এই খাবার যেমন উচ্ছিষ্ট নয়, তেমনই এই খাবার খেয়ে অসুস্থ হয়ে পড়ার সম্ভাবনাও কম। অনেক সময়েই উৎপাদিত ও প্যাকেটজাত খাবারের অনেকটাই বিক্রি না হওয়ায় নষ্ট করতে হয়। সেই খাবার তুলনামূলক কম দামে কেনার সুযোগ হলে এক দিকে খাদ্যের অপচয় রোখা যায়, মানুষেরও খিদে মেটে। ফিনল্যান্ডের মতো উন্নত দেশে এমন ব্যবস্থা ভারতের মতো গরিব দেশে পথ দেখাতে পারে। বস্তুত খাবারের প্রয়োজন মানুষের জীবনে সর্বাগ্রে। সেখানে প্রয়োজনের তাগিদেই হয়তো এই দেশে এমন বিকল্প একটি ব্যবস্থা এত দিনে হয়ে যাওয়া সঙ্গত ছিল। কিন্তু লাভের হিসেব বড় বালাই। ফিনল্যান্ডের এই ব্যবস্থায় লাভ হয় সামান্যই। কিন্তু তা সত্ত্বেও খাবার নষ্ট করা উচিত নয়, এ হেন একটি বোধের উপরেই দাঁড়িয়ে গোটা ব্যবস্থাটা। এখানে সেই বোধের উন্মেষ ঘটবে কবে? "
https://eisamay.indiatimes.com/editorial/edit/editorial-on-world-health-organization/articleshow/71109882.cms,সমাধান? ,"অন্য দিকে গুজরাট, কর্নাটক ও কেরালা সিদ্ধান্ত নিয়েছে জরিমানার হার বৃদ্ধি করা হলেও কেন্দ্রীয় সরকারের প্রস্তাবিত হারে নয়। রাজ্য সরকারগুলির এই আপত্তি অহেতুক নয়। রাজ্যগুলির আপত্তির মূল কারণ দ্বিবিধ।","পরিসংখ্যানটি প্রায় অবিশ্বাস্য মনে হলেও বাস্তব --- ভারতে বহু মারণরোগের প্রকোপের থেকে পথদুর্ঘটনায় বেশি মানুষের মৃত্যু হয় প্রত্যেক বছর। উদাহরণস্বরূপ, ২০১৭ সালের বিশ্ব স্বাস্থ্য সংস্থার একটি রিপোর্ট অনুযায়ী ২০১৬ সালে ভারতের অন্যতম প্রধান মারণব্যাধি ম্যালেরিয়ায় মৃতের সংখ্যা ছিল ২৩৯৯০। ভারত সরকারের হিসাব অনুযায়ী ২০১৭ সালে দেশে পথদুর্ঘটনায় মৃত্যু হয় ১৪৭৯১৩ জনের। এই বিপুল সংখ্যক মানুষের মৃত্যুই প্রমাণ করে ভারতে যানবাহন চলাচল নিয়ন্ত্রণের ক্ষেত্রে গভীর সমস্যা রয়েছে এবং তার আশু সমাধান প্রয়োজন। সেই উদ্দেশ্যেই মোটর ভেহিকল্‌স আইন সংশোধিত করে যানবাহন চালানোর সময় আইন অমান্যের উপর জরিমানার পরিমাণ বহুগুণ বৃদ্ধি করা হয়েছে। যেমন, ট্রাফিক সিগন্যাল অমান্য করার অপরাধে জরিমানার পরিমাণ ১০০ টাকা থেকে বাড়িয়ে করা হয়েছে ৫০০০ টাকা। কেন্দ্রীয় সরকারের এই পদক্ষেপের উদ্দেশ্য সাধু নিঃসন্দেহে, কিন্তু জরিমানার হারে এই বিপুল বৃদ্ধির মাধ্যমেই পথ দুর্ঘটনা হ্রাসের উদ্দেশ্যটি সাধিত হবে কি না তা নিয়ে প্রশ্ন উঠেছে। পশ্চিমবঙ্গ সহ ছ’টি রাজ্য ইতিমধ্যেই ঘোষণা করেছে তারা এই নয়া জরিমানার হার বলবৎ করবে না। অন্য দিকে গুজরাট, কর্নাটক ও কেরালা সিদ্ধান্ত নিয়েছে জরিমানার হার বৃদ্ধি করা হলেও কেন্দ্রীয় সরকারের প্রস্তাবিত হারে নয়। রাজ্য সরকারগুলির এই আপত্তি অহেতুক নয়। রাজ্যগুলির আপত্তির মূল কারণ দ্বিবিধ। প্রথমত, এর ফলে সাধারণ মধ্যবিত্তের উপর বিপুল আর্থিক চাপ সৃষ্টি হবে। এবং দুই, এই হার বলবৎ করলে শেষ পর্যন্ত কার্যক্ষেত্রে দুর্নীতি বৃদ্ধি পাবে।রাজ্যগুলির এই যুক্তির সারবত্তা রয়েছে। বিশেষ করে ভারতের বাস্তব অভিজ্ঞতা প্রমাণ করে কঠোর আইন প্রায়শই নিম্ন স্তরের দুর্নীতির ফলে নখদন্তহীন হয়ে পড়ে। ট্রাফিক আইনের ক্ষেত্রে সেটি পথচারীদের নিত্যনৈমিত্তিক অভিজ্ঞতা। কাজেই বিপুল জরিমানার পরিবর্তে পথদুর্ঘটনা হ্রাসের অন্যান্য উপায়গুলির উপর জোর দেওয়াই বিচক্ষণতা। প্রথমেই প্রয়োজন জনসচেতনতা বৃদ্ধি। পশ্চিমবঙ্গের ‘সেফ ড্রাইভ সেভ লাইফ’ প্রচার ইতিমধ্যেই যথেষ্ট সফল। এর পাশাপাশি অধিকতর সিসিটিভি স্থাপন করে, তার মাধ্যমে ট্র্যাফিক আইন লঙ্ঘনকারীদের চিহ্নিত করার একটি উন্নত প্রযুক্তি নির্ভর ব্যবস্থা চালু করা যেতে পারে। এবং অবশ্যই প্রয়োজন, রাস্তার পরিকল্পনাকে আরও সুচারু করা। "
https://eisamay.indiatimes.com/editorial/edit/editorial-of-rumours-of-child-lifting/articleshow/70907612.cms,দৃষ্টান্তমূলক ,গণপ্রহার রুখতে যে কঠোর আইন প্রণয়নের সিদ্ধান্ত নিল পশ্চিমবঙ্গ সরকার তা দৃষ্টান্তমূলক এবং অনুসরণযোগ্য। দেশের শীর্ষ আদালত গণপ্রহারকে উন্মত্ত জনতার ভয়ঙ্কর শাসন হিসেবে বর্ণনা করে গণপ্রহারের অপরাধ দমনে একটি পৃথক আইন প্রণয়নের আহ্বান জানিয়েছিল সংসদের কাছে।,"হাইলাইটসগোমাংস রাখা বা অপহরণ জাতীয় বিভিন্ন গুজবের ফলে প্রকাশ্য দিবালোকে জনসমক্ষে বিভিন্ন ব্যক্তির উপর প্রাণঘাতী হামলা চালানো হচ্ছে। শুধু সাধারণ নাগরিকরাই নন, যেমনটা উত্তরপ্রদেশে গত ডিসেম্বরের একটি ঘটনায় প্রমাণিত, এই হামলা থেকে রেহাই পাচ্ছেন না পুলিশ প্রশাসনের আধিকারিকরাও।গণপ্রহার রুখতে যে কঠোর আইন প্রণয়নের সিদ্ধান্ত নিল পশ্চিমবঙ্গ সরকার তা দৃষ্টান্তমূলক এবং অনুসরণযোগ্য। দেশের শীর্ষ আদালত গণপ্রহারকে উন্মত্ত জনতার ভয়ঙ্কর শাসন হিসেবে বর্ণনা করে গণপ্রহারের অপরাধ দমনে একটি পৃথক আইন প্রণয়নের আহ্বান জানিয়েছিল সংসদের কাছে। বস্তুত সুপ্রিম কোর্টের প্রদর্শিত পথে হেঁটে বিধানসভার চলতি অধিবেশনেই ‘প্রিভেনশন অফ লিঞ্চিং বিল’ আনতে চলেছে পশ্চিমবঙ্গ সরকার। এই অপরাধের শাস্তি হিসেবে যাবজ্জীবন কারাদণ্ড এবং পাঁচ লক্ষ টাকা জরিমানার দণ্ডের প্রস্তাব করবে রাজ্য সরকার। আশা দলমত নির্বিশেষে মুখ্যমন্ত্রীর এই উদ্যোগ বিধানসভার পূর্ণ সমর্থন লাভ করবে। বিগত কয়েক বছরে ভারতের বিভিন্ন অঞ্চলে গণপ্রহার যে রূপ ধারণ করেছে তা শুধু আইন-শৃঙ্খলা ভেঙে পড়ারই লক্ষণ নয়, সামগ্রিক গণতান্ত্রিক ব্যবস্থাটিই এর ফলে গভীরে আক্রান্ত। অবিলম্বে আইনি, রাজনৈতিক ও সামাজিক স্তরে তন্নিষ্ঠ উদ্যোগের মাধ্যমে এই ব্যাধিটিকে নির্মূল করা প্রয়োজন। দুর্ভাগ্যবশত এ পর্যন্ত কেন্দ্রীয় সরকার এই অপরাধের মোকাবিলায় নতুন আইন প্রণয়নের পরিবর্তে বিষয়টিকে আইন-শৃঙ্খলার সমস্যা হিসেবে দেখাই শ্রেয় মনে করেছে। আশার কথা, কেন্দ্রের এই উদাসীনতা সত্ত্বেও কয়েকটি রাজ্য গণপ্রহার-বিরোধী আইন প্রণয়নের ক্ষেত্রে অগ্রণী ভূমিকা নিয়েছে। পশ্চিমবঙ্গ ছাড়াও মণিপুর ও রাজস্থান এই উদ্যোগে সামিল হয়েছে। পশ্চিমবঙ্গের প্রস্তাবিত বিলটিতে যা বিশেষ ভাবে উল্লেখ্য তা হল, এতে গণপ্রহারে আক্রান্তদের ক্ষতিপূরণ এবং সাক্ষীদের নিরাপত্তা দানের ব্যবস্থাও রাখা হয়েছে।গোমাংস রাখা বা অপহরণ জাতীয় বিভিন্ন গুজবের ফলে প্রকাশ্য দিবালোকে জনসমক্ষে বিভিন্ন ব্যক্তির উপর প্রাণঘাতী হামলা চালানো হচ্ছে। শুধু সাধারণ নাগরিকরাই নন, যেমনটা উত্তরপ্রদেশে গত ডিসেম্বরের একটি ঘটনায় প্রমাণিত, এই হামলা থেকে রেহাই পাচ্ছেন না পুলিশ প্রশাসনের আধিকারিকরাও। যা গভীরতর উদ্বেগের তা হল প্রায়শই এর পিছনে কাজ করছে নানা স্থানীয় সংগঠনের প্ররোচনা, এবং সেই সব সংগঠনের সঙ্গে স্থানীয় স্তরে প্রভাবশালী রাজনীতিকদের যোগসাজসও তদন্তে উঠে আসছে। গণপ্রহারে পেহলু খানকে হত্যায় প্রধান অভিযুক্তদের সম্প্রতি আদালতে বেকসুর খালাস এ বিষয়ে প্রশাসনিক ব্যর্থতারও ইঙ্গিতবাহী। এই অপরাধ রোধে যে বৃহত্তর উদ্যোগ জরুরি পশ্চিমবঙ্গ সরকারের প্রস্তাবিত বিলটি সে লক্ষ্যে একটি জরুরি পদক্ষেপ।একজন ট্যাক্সিডার্মিস্ট এবং একজন ট্যাক্স আদায়কারীর মধ্যে পার্থক্য কী? ট্যাক্সিডার্মিস্ট শুধু আপনার চামড়াটুকুই নেয়। "
https://eisamay.indiatimes.com/editorial/edit/edirorial-on-new-zealand-speaker/articleshow/70907477.cms,দায়িত্ব ,"টনাটির যেহেতু ভিডিয়ো তোলা হয়, তাই, সময়ের রীতি অনুযায়ী সেটি আবিশ্ব ছড়ায়ও দ্রুত। কথা শুরু হয়। কাজে লাগানোর প্রসঙ্গটি নানা কারণে এই সময়ে গুরুত্বপূর্ণ। আধুনিক মানুষ খুব দ্রুত আপনার ক্ষেত্রগুলিকে চিহ্নিত করছে।","নিউ জিল্যান্ড আইনসভার অধ্যক্ষকে সম্প্রতি তাঁরই সহ-সাংসদের দেড় মাস বয়সী সন্তানকে বোতল থেকে দুধ খাওয়াতে দেখা গেছে। পরে ডেভিড বিষয়টি নিয়ে রসিকতা করে টুইটারে লেখেন যে তাঁর চেয়ারটি সে দিন এক অত্যন্ত বিশিষ্টজনের সঙ্গে ভাগাভাগি করে নিতে হয়েছিল, এবং, আসলে তিনি কখনও সখনও নানা ভাবে নিজেকে একটু আধটু কাজে লাগানোর চেষ্টা করেন। ঘটনাটির যেহেতু ভিডিয়ো তোলা হয়, তাই, সময়ের রীতি অনুযায়ী সেটি আবিশ্ব ছড়ায়ও দ্রুত। কথা শুরু হয়। কাজে লাগানোর প্রসঙ্গটি নানা কারণে এই সময়ে গুরুত্বপূর্ণ। আধুনিক মানুষ খুব দ্রুত আপনার ক্ষেত্রগুলিকে চিহ্নিত করছে। তার মধ্যে কাজ এবং অকাজের পরিসরগুলির নির্দিষ্টকরণ সব চাইতে জরুরির ছাপযুক্ত। কোন এলাকাটি পুরুষের এক্তিয়ারভুক্ত আর কোনটি নারীর, কোথায় কে পা রাখলে কতখানি লঙ্ঘিত হয় আর কোথা থেকেই বা লক্ষ্মণরেখা ডিঙোনোর ঝকমারি শুরু, তার খুঁটিনাটি হিসেব নিয়ে মাথা ঘামানো উত্তরোত্তর বাড়ছে। পুরুষের কাজ নয় সন্তানদের দুধ খাওয়ানো, আর সে কাজ যদি তাকে করতে হয় যাতে নারী পুরুষের আইনসভায় বিতর্কে অংশ নিতে পারে তার ‘স্বাভাবিকতাকে’ বর্জন করে, ক্ষণিকের জন্য হলেও, তবে নারীর আইনসভায় পদার্পণটি অন্যায্য। মানবতাবোধ স্বাভাবিক নয়, কাম্য নয়, এমনকী সহজপাচ্যও নয় আর। তার চাইতে কাঁটাতারের বেড়া তোলাতেই বিনিয়োগ সহজ। "
https://eisamay.indiatimes.com/editorial/edit/jammu-kashmir-congress/articleshow/70602489.cms,দ্বিধাবিভক্ত ,জম্মু-কাশ্মীর প্রশ্নে দ্বিধাবিভক্ত কংগ্রেস। কেন্দ্রের সিদ্ধান্তের বিরুদ্ধে দলীয় ভাবে কংগ্রেস সুস্পষ্ট অবস্থান নিলেও দলের প্রথম সারির নেতাদের মধ্যে তা নিয়ে মতভেদ দেখা দিয়েছে প্রকাশ্যেই।,"হাইলাইটসবাস্তব এটাই, বিশেষ করে নবীন প্রজন্মের বহু কংগ্রেস নেতাই এ সত্যে উপনীত হচ্ছেন যে দেশের পরিস্থিতি ব্যাপক ভাবে পরিবর্তিত হয়েছে। কাজেই নেহরুবাদী পরম্পরাকেই অভ্রান্ত সত্য হিসেবে গ্রহণ করা তাঁদের পক্ষে সম্ভব নয়। রাজনৈতিক পরিসরে পর পর দু’টি লোকসভা নির্বাচনে শোচনীয় পরাজয়ের নিরিখে নবীন বহু নেতা এ উপলব্ধিতেও পৌঁছেছেন যে নেহরুবাদী আদর্শে অবিচল থেকে প্রায়শই দেশের সাধারণ মানুষের আশা-আকাঙ্ক্ষা-দাবি পূর্ণ করা বা তাদের চিন্তাধারার সঙ্গে দলীয় কর্মসূচির সামঞ্জস্য সাধন সম্ভব হচ্ছে না। জম্মু-কাশ্মীর প্রশ্নে দ্বিধাবিভক্ত কংগ্রেস। কেন্দ্রের সিদ্ধান্তের বিরুদ্ধে দলীয় ভাবে কংগ্রেস সুস্পষ্ট অবস্থান নিলেও দলের প্রথম সারির নেতাদের মধ্যে তা নিয়ে মতভেদ দেখা দিয়েছে প্রকাশ্যেই। রাহুল গান্ধী টুইটারে সিদ্ধান্তটির সমালোচনা করে মন্তব্য করেছেন যে একপাক্ষিক ভাবে জম্মু ও কাশ্মীরকে দ্বিখণ্ডিত করার সিদ্ধান্ত নিয়ে জাতীয় সংহতি সুদৃঢ় করা সম্ভব নয়। কংগ্রেস ওয়ার্কিং কমিটিও তার প্রস্তাবে জম্মু ও কাশ্মীরের মানুষের মতামত ছাড়াই এমন একটি সিদ্ধান্ত নেওয়ার জন্য কেন্দ্রীয় সরকারের সমালোচনা করেছে। পি চিদাম্বরম বা গুলাম নবি আজাদের মত বর্ষীয়ান নেতারা দলীয় অবস্থান অনুযায়ী এ নিয়ে নরেন্দ্র মোদী সরকারকে আক্রমণ করলেও জ্যোতিরাদিত্য সিন্ধিয়া এবং দীপিন্দর হুডার মতো নবীন নেতারা খোলাখুলি ভাবেই সিদ্ধান্তটিকে সমর্থন করে দলীয় নেতৃত্বকে বেকায়দায় ফেলেছেন। এমনকী রাজ্যসভায় কংগ্রেসের মুখ্য সচেতক এ বিষয়ে দলীয় অবস্থানের বিরুদ্ধে প্রতিবাদ করে পদত্যাগ পর্যন্ত করেছেন। স্পষ্টতই রাহুল গান্ধী বা দলের কেন্দ্রীয় নেতৃত্বের অবস্থানের প্রতি আনুগত্য দেখাতে প্রস্তুত নন অনেক নেতাই, এবং তাঁরা তা দ্ব্যর্থহীন ভাষায় জনপরিসরেই জানিয়ে দিচ্ছেন। প্রশ্ন হল, এই মতবিরোধ কি কংগ্রেসের অভ্যন্তরে নেহরু-গান্ধী পরিবারের পরম্পরাগত নেতৃত্বের বিরুদ্ধে বৃহত্তর বিদ্রোহের ইঙ্গিত?বাস্তব এটাই, বিশেষ করে নবীন প্রজন্মের বহু কংগ্রেস নেতাই এ সত্যে উপনীত হচ্ছেন যে দেশের পরিস্থিতি ব্যাপক ভাবে পরিবর্তিত হয়েছে। কাজেই নেহরুবাদী পরম্পরাকেই অভ্রান্ত সত্য হিসেবে গ্রহণ করা তাঁদের পক্ষে সম্ভব নয়। রাজনৈতিক পরিসরে পর পর দু’টি লোকসভা নির্বাচনে শোচনীয় পরাজয়ের নিরিখে নবীন বহু নেতা এ উপলব্ধিতেও পৌঁছেছেন যে নেহরুবাদী আদর্শে অবিচল থেকে প্রায়শই দেশের সাধারণ মানুষের আশা-আকাঙ্ক্ষা-দাবি পূর্ণ করা বা তাদের চিন্তাধারার সঙ্গে দলীয় কর্মসূচির সামঞ্জস্য সাধন সম্ভব হচ্ছে না। জম্মু ও কাশ্মীর প্রশ্নে এই মতভেদের মাধ্যমে কার্যত কংগ্রেসের কেন্দ্রীয় নেতৃত্ব ঘিরে বৃহত্তর লড়াইটিই সামনে এসেছে। সে লড়াইয়ে শেষ পর্যন্ত কোন পক্ষের জয় হবে, এ প্রশ্নের উত্তরের জন্য আরও কিছু দিন অপেক্ষা করতে হবে। কিন্তু এ বিষয়ে কোনও সন্দেহ নেই যে দলের একটি উল্লেখযোগ্য অংশ নেহরু-গান্ধী পরিবারের নেতৃত্ব ও নেহরুবাদী আদর্শ, উভয়ের থেকেই দলকে মুক্ত করে অগ্রসর হতে প্রস্তুত।জম্মু-কাশ্মীর প্রশ্নে দ্বিধাবিভক্ত কংগ্রেস। কেন্দ্রের সিদ্ধান্তের বিরুদ্ধে দলীয় ভাবে কংগ্রেস সুস্পষ্ট অবস্থান নিলেও দলের প্রথম সারির নেতাদের মধ্যে তা নিয়ে মতভেদ দেখা দিয়েছে প্রকাশ্যেই। রাহুল গান্ধী টুইটারে সিদ্ধান্তটির সমালোচনা করে মন্তব্য করেছেন যে একপাক্ষিক ভাবে জম্মু ও কাশ্মীরকে দ্বিখণ্ডিত করার সিদ্ধান্ত নিয়ে জাতীয় সংহতি সুদৃঢ় করা সম্ভব নয়। কংগ্রেস ওয়ার্কিং কমিটিও তার প্রস্তাবে জম্মু ও কাশ্মীরের মানুষের মতামত ছাড়াই এমন একটি সিদ্ধান্ত নেওয়ার জন্য কেন্দ্রীয় সরকারের সমালোচনা করেছে। পি চিদাম্বরম বা গুলাম নবি আজাদের মত বর্ষীয়ান নেতারা দলীয় অবস্থান অনুযায়ী এ নিয়ে নরেন্দ্র মোদী সরকারকে আক্রমণ করলেও জ্যোতিরাদিত্য সিন্ধিয়া এবং দীপিন্দর হুডার মতো নবীন নেতারা খোলাখুলি ভাবেই সিদ্ধান্তটিকে সমর্থন করে দলীয় নেতৃত্বকে বেকায়দায় ফেলেছেন। এমনকী রাজ্যসভায় কংগ্রেসের মুখ্য সচেতক এ বিষয়ে দলীয় অবস্থানের বিরুদ্ধে প্রতিবাদ করে পদত্যাগ পর্যন্ত করেছেন। স্পষ্টতই রাহুল গান্ধী বা দলের কেন্দ্রীয় নেতৃত্বের অবস্থানের প্রতি আনুগত্য দেখাতে প্রস্তুত নন অনেক নেতাই, এবং তাঁরা তা দ্ব্যর্থহীন ভাষায় জনপরিসরেই জানিয়ে দিচ্ছেন। প্রশ্ন হল, এই মতবিরোধ কি কংগ্রেসের অভ্যন্তরে নেহরু-গান্ধী পরিবারের পরম্পরাগত নেতৃত্বের বিরুদ্ধে বৃহত্তর বিদ্রোহের ইঙ্গিত?বাস্তব এটাই, বিশেষ করে নবীন প্রজন্মের বহু কংগ্রেস নেতাই এ সত্যে উপনীত হচ্ছেন যে দেশের পরিস্থিতি ব্যাপক ভাবে পরিবর্তিত হয়েছে। কাজেই নেহরুবাদী পরম্পরাকেই অভ্রান্ত সত্য হিসেবে গ্রহণ করা তাঁদের পক্ষে সম্ভব নয়। রাজনৈতিক পরিসরে পর পর দু’টি লোকসভা নির্বাচনে শোচনীয় পরাজয়ের নিরিখে নবীন বহু নেতা এ উপলব্ধিতেও পৌঁছেছেন যে নেহরুবাদী আদর্শে অবিচল থেকে প্রায়শই দেশের সাধারণ মানুষের আশা-আকাঙ্ক্ষা-দাবি পূর্ণ করা বা তাদের চিন্তাধারার সঙ্গে দলীয় কর্মসূচির সামঞ্জস্য সাধন সম্ভব হচ্ছে না। জম্মু ও কাশ্মীর প্রশ্নে এই মতভেদের মাধ্যমে কার্যত কংগ্রেসের কেন্দ্রীয় নেতৃত্ব ঘিরে বৃহত্তর লড়াইটিই সামনে এসেছে। সে লড়াইয়ে শেষ পর্যন্ত কোন পক্ষের জয় হবে, এ প্রশ্নের উত্তরের জন্য আরও কিছু দিন অপেক্ষা করতে হবে। কিন্তু এ বিষয়ে কোনও সন্দেহ নেই যে দলের একটি উল্লেখযোগ্য অংশ নেহরু-গান্ধী পরিবারের নেতৃত্ব ও নেহরুবাদী আদর্শ, উভয়ের থেকেই দলকে মুক্ত করে অগ্রসর হতে প্রস্তুত।বিবাহবিচ্ছেদ সম্ভবত বিবাহের সমসাময়িকই হবে। তবে আমার মনে হয়, বিচ্ছেদের থেকে বিবাহ কয়েক হপ্তা বেশি পুরনো। "
https://eisamay.indiatimes.com/editorial/edit/rahul-gandhi-resigns-as-congress-president-post/articleshow/70086747.cms,পদত্যাগ ,কংগ্রেসের রাজনৈতিক ভবিষ্যৎ কী? সর্বভারতীয় রাজনৈতিক চালচিত্রে এটিই বর্তমানে সব থেকে কৌতূহলোদ্দীপক প্রশ্ন। ২০১৪ সালের লোকসভা নির্বাচনে কংগ্রেস তার ইতিহাসে সব থেকে কম সংখ্যক আসন পাওয়ার পরেই এ প্রশ্ন উঠেছিল এবং অদ্যাবধি তার খুব সুস্পষ্ট মীমাংসা হয়নি।,"কংগ্রেসের রাজনৈতিক ভবিষ্যৎ কী? সর্বভারতীয় রাজনৈতিক চালচিত্রে এটিই বর্তমানে সব থেকে কৌতূহলোদ্দীপক প্রশ্ন। ২০১৪ সালের লোকসভা নির্বাচনে কংগ্রেস তার ইতিহাসে সব থেকে কম সংখ্যক আসন পাওয়ার পরেই এ প্রশ্ন উঠেছিল এবং অদ্যাবধি তার খুব সুস্পষ্ট মীমাংসা হয়নি। ২০১৪-পরবর্তী কালে কয়েকটি রাজ্যে বিধানসভার নির্বাচনে কংগ্রেসের আংশিক প্রত্যাবর্তন দলীয় সমর্থকদের মনে দলের প্রত্যাবর্তনের যে আশার সঞ্চার করেছিল, ২০১৯-এর নির্বাচনের ফলাফলে তা বাস্তবায়িত হয়নি। বস্তুত সর্বভারতীয় দল হিসেবে দেশের প্রাচীনতম রাজনৈতিক সংগঠনটির কোনও প্রাসঙ্গিকতা রয়েছে কি না, উত্থাপিত হয়েছে এমন প্রশ্নও। স্পষ্টতই কংগ্রেস এখন একটি ঐতিহাসিক মোড়ে উপস্থিত। এমত মুহূর্তে কংগ্রেস সভাপতির পদ থেকে রাহুল গান্ধীর পদত্যাগ একটি জরুরি ঘটনা। কংগ্রেসের বর্তমান সর্বভারতীয় ও রাজ্যস্তরের নেতৃত্বের অধিকাংশের কাছে রাহুলের এই প্রস্তাব যে একেবারেই গ্রহণযোগ্য নয় তা তাঁরা দ্ব্যর্থহীন ভাষায় জনপরিসরেই প্রকাশ করেছেন। অস্যার্থ, কংগ্রেস নেতৃত্ব এখনও গান্ধী-পরিবারের ছত্রছায়ার বাইরে চূড়ান্ত দলীয় সিদ্ধান্তের লাগামটি তুলে দিতে অপারগ। অথচ, রাহুল গান্ধী তাঁর সিদ্ধান্তে অনড়। এমতাবস্থায়, পারিবারিক প্রভাব থেকে দলকে মুক্ত করে সম্পূর্ণ ভাবে কর্মক্ষমতা, বিচক্ষণতা ও সাংগঠনিক দূরদর্শিতার বিচারে সুযোগ্য কোনও ব্যক্তির হাতে দলীয় নেতৃত্বের লাগাম ছাড়তে এ দল সমর্থ হয় কি না, সে প্রশ্নের উত্তরেরই অপেক্ষায় সমগ্র দেশ।রাহুল তাঁর পদত্যাগ পত্রে একটি জরুরি বিষয় উত্থাপন করেছেন — নেতৃত্বের দায়বদ্ধতা। শীর্ষ নেতা হিসেবে নির্বাচনে ব্যর্থতার দায় যেমন সভাপতির, তিনি জানিয়েছেন, তেমনই বিভিন্ন স্তরের নেতা-নেত্রীরও। বাস্তব এটাই যে, এই দায়বদ্ধতার অভাব কংগ্রেসের দীর্ঘকালীন সংস্কৃতির অঙ্গ, এবং পরিবারতন্ত্রের পাশাপাশি এই রাজনৈতিক সংস্কৃতিও কংগ্রেসের অবক্ষয়ের প্রধান কারণ। রাহুল যে সিদ্ধান্ত নিয়েছেন, কংগ্রেস ঘরানায় তা বিরল। দলীয় নেতৃত্বের উচিত তাঁর বার্তাটি অনুধাবন করে একেবারে শীর্ষ স্তর থেকে সাংগঠনিক সংস্কারের প্রক্রিয়াটি চালু করা। এর আগেও দু’ বার পরিবার বহির্ভূত কংগ্রেস সভাপতি মনোনীত হয়েছেন, কিন্তু উভয় ক্ষেত্রেই প্রকৃত ক্ষমতার লাগামটি রয়ে গিয়েছিল গান্ধী পরিবারের হাতেই। ২০১৯-এ সেই পরম্পরার অবশেষে সমাপ্তি ঘটে কি না সেটিই দেখার। "
https://eisamay.indiatimes.com/editorial/interviews/exclusive-conversation-with-nobel-laureate-abhijit-vinayak-banerjees-mother-nirmala-banerjee/articleshow/76723926.cms,'সমস্যা কমত আধারের সঙ্গে রেশনকার্ড জুড়লে' ,"আমার জীবনের অভিজ্ঞতায় দেখেছি দেশভাগের সময় মানুষের যন্ত্রণা। পূর্ব বাংলা থেকে সর্বহারা শিকড়চ্যুত মানুষেরা এ পার বাংলায় এসেছিলেন। কিন্তু, তাঁরা লড়াই করে বা যে ভাবেই হোক কলোনি বানিয়ে বসতির অধিকার অর্জন করেছেন। প্রাথমিকভাবে তাঁদের নিশ্চয় জীবন জীবিকার তীব্র সমস্যা ছিল। বিলেতে গরীব মানুষদের মাথা গোঁজার জন্য কাউন্সিল হাউসের মতো আবাসনের বন্দোবস্ত করা হয়েছিল। আমাদের এখানে কি সেটা একেবারেই অসম্ভব?","নোবেলজয়ী অভিজিৎ বিনায়ক বন্দ্যোপাধ্যায়ের মা নিজেও এক বিশিষ্ট অর্থনীতিবিদ। বালিগঞ্জ সার্কুলার রোডের ফ্ল্যাটে কী ভাবে লকডাউনে দিন কাটছে তাঁর? কী বিশ্লেষণ সামগ্রিক পরিস্থিতির? নির্মলা বন্দ্যোপাধ্যায় ব্যাখ্যা করলেন। শুনলেন পার্থসারথি সেনগুপ্তলকডাউনের মধ্যে খুব ভালো একটা বই পড়লাম। টনি জোসেফের লেখা ‘আর্লি ইন্ডিয়ান্স’। লেখক দেখিয়েছেন, আজ থেকে ৬৫ হাজার বছর আগে আফ্রিকা মহাদেশ থেকে কিছু মানুষ বহু পথ ঘুরে ভারতীয় উপমহাদেশে আসেন। তা হলে কি পঁয়ষট্টি হাজার বছর আগেকার ওই পরিযায়ীরাই আদি ভারতীয়? সেই সুবাদে তো আমরা সকলেই পরিযায়ী।সম্প্রতি এটাও আমরা দেখলাম লাখে লাখে পরিযায়ী শ্রমিক বিভিন্ন শহর ছেড়ে পথে বেরিয়ে পড়লেন। তাঁরা কোথায় যাবেন, কীভাবে যাবেন, পথে কী খাবেন, কিছুই জানা নেই। তাঁদের মধ্যে বাংলার মানুষও ছিলেন। পশ্চিমবঙ্গের বহু মানুষ গুজরাত, মহারাষ্ট্রের মতো নানা জায়গায় বস্ত্রশিল্পে শ্রমিক হিসেবে বা সোনার কাজ করতে যান। পশ্চিমবঙ্গ থেকে বিবাহিত মহিলারাও অদক্ষ শ্রমিকের কাজ নিয়ে নয়াদিল্লির মতো দূরদূরান্তের শহরে যান। লকডাউনে ওই শ্রমিকদের হাতে কাজ নেই, মালিকেরা বেতন দেওয়া বন্ধ করে দিয়েছে। ফলে, এ যাবত তাঁরা তাঁদের আয়ের অনুপাতে অতিরিক্ত ভাড়া দিয়ে কষ্টেসৃষ্টে যে যেখানে মাথা গুঁজে থাকতেন, সেটাও হারালেন। এত এত মানুষ দুর্বিষহ অবস্থার মধ্যে পড়লেন।এ গুলো দেখে প্রশ্ন জাগে, এই গরীব মানুষদের শহরে বা তাঁদের কাজের জায়গায় থাকার ন্যূনতম কোনও অধিকার কি নেই? স্বাভাবিক পরিস্থিতিতে শুধু কলকাতাতেই দৈনিক প্রায় ৩৫ লাখ মানুষ কাজের জন্য শহরের বাইরে থেকে আসেন। জনগণনার রিপোর্টের ভিত্তিতে দেখা যায়, খাস কলকাতায় জনসংখ্যা বৃদ্ধির হার খুবই কম। এই যে বহু মানুষ রুজি রোজগারের দায়ে কলকাতায় আসছেন, তাঁদের এই শহরে ঠাঁই না মেলা, এক অর্থে, নগরায়নের পরিকল্পনার খামতি। সেটা চোখে আঙুল দিয়ে দেখিয়ে দেয়। বিলেতে গরীব মানুষদের মাথা গোঁজার জন্য কাউন্সিল হাউসের মতো আবাসনের বন্দোবস্ত করা হয়েছিল। আমাদের এখানে কি সেটা একেবারেই অসম্ভব?কোভিডের জেরে জেরে লকডাউনে আমাদের অর্থনীতির যে হাল দাঁড়িয়েছে, তাতে সংগঠিত ও অসংগঠিত ক্ষেত্রের মধ্যে আর কোনও ফারাক নেই। সর্বত্রই কাজ হারানো মানুষের হাহাকার। সংগঠিত ক্ষেত্রে বহুও প্রতিদিনই বহু মানুষ কর্মচ্যুত হচ্ছেন। অন্য দিকে কেন্দ্রীয় অর্থমন্ত্রী কপোর্রেট ট্যাক্সে ছাড় দেওয়ার কথা ঘোষণা করলেন। কর্পোরেট ক্ষেত্রের সমস্যা তো ইনসেনটিভের অভাবে নয়, সমস্যাটা আদতে চাহিদার অভাব। সাধারণ মানুষ কী পেলেন? পরিযায়ী শ্রমিকদের জন্য সর্বভারতীয় রেশন কার্ড থাকলে পথে নেমে তাঁদের অর্ধাহার-অনাহারে কাটাতে হতো না। এত তোড়জোড় করে আধার কার্ড হল। রেশনের পরিষেবা তার সঙ্গে জুড়ে দিলে মানুষের খাদ্যের সংস্থান সুগম হতো।আমার জীবনের অভিজ্ঞতায় দেখেছি দেশভাগের সময় মানুষের যন্ত্রণা। পূর্ব বাংলা থেকে সর্বহারা শিকড়চ্যুত মানুষেরা এ পার বাংলায় এসেছিলেন। কিন্তু, তাঁরা লড়াই করে বা যে ভাবেই হোক কলোনি বানিয়ে বসতির অধিকার অর্জন করেছেন। প্রাথমিকভাবে তাঁদের নিশ্চয় জীবন জীবিকার তীব্র সমস্যা ছিল। কিন্তু, সে সময় রাষ্ট্রীয় পরিবহণ ব্যবস্থার মতো বিভিন্ন সরকারি পরিকাঠামোর বিকাশে তাঁদের অনেকের কর্মসংস্থানের সুযোগও মিলেছিল। চলতি পরিস্থিতি বহু প্রান্তিক মানুষের জীবনজীবিকা বা থাকার জায়গা, সবই হারানোর অ্যাখ্যান।অর্থনীতির চর্চা ও গবেষণার সঙ্গে যুক্ত থাকার সুবাদে গ্রামবাংলায় দেখেছি মহাজনদের দাপট। মূল চাষী সব্জি ফলিয়ে যা পান, তার দশগুণ দামে মহাজন তা শহরে বেচে। নয়ের দশকের গোড়ায় বিশ্বব্যাঙ্ক রেশমের পলু চাষীদের তাদের উৎপাদন সরাসরি বিশেষ বাজারে বিক্রির সুযোগ করে দেওয়ার একটি প্রকল্প নিয়েছিল। কর্নাটক বা অন্ধ্রে তা সাফল্য পেলেও, পশ্চিমবঙ্গে মহাজনেরা সেই বাজার দাঁড়াতে দেয়নি। সঙ্কটকালে মহাজনদের রমরমা আরও বাড়তেই পারে। এটা সরকারের দেখা উচিত।কেউ কেউ জানতে চান, আমি লকডাউনের সময়টা কেমন কাটালাম? আমি একা থাকতে অভ্যস্ত। বাইরে খুব একটা বেরোই না। বই পড়ে, শাস্ত্রীয় সঙ্গীত শুনে সময় কাটাই। বাড়িতে পুরোনো কাজের লোকেরা আছে। তারা বাজারহাট, রান্নাবান্না করে দেয়। দুই ছেলে দুই প্রান্তে। অভিজিৎ আমেরিকায়। ও ওর পড়াশোনা, রান্নাবান্নার শখ নিয়ে আছে। বাড়িতে দুটো বাচ্চা। তবে ওদের ওখানে বাচ্চাদের পার্কে বেড়াতে নিয়ে যাওয়ার কোনও সমস্যা নেই। আর ছোট ছেলে অনিরুদ্ধ গুরগাঁওতে। সে খুবই কাজ নিয়ে ব্যস্ত। টেনিস খেলার অভ্যাসও আছে। এখন তো বাইরে বেরনোর নানা সমস্যা। ফলে তার খুব অস্থির লাগছে। এটা আমার মনে হয় লকডাউনে ঘরবন্দিতে বেশি সমস্যা অপেক্ষাকৃত তরুণ প্রজন্মের। যারা ব্যস্ততায় অভ্যস্ত। "
https://eisamay.indiatimes.com/editorial/interviews/interview-of-qamar-qureshi/articleshow/74206515.cms,"বাঘ বাড়ছে সুসংবাদ, যথেষ্ট বন আছে তো? ","আর একটা বিষয়, অনেককেই বলতে শুনেছি, ২০২২ সালে দ্বিগুণ বাঘ থাকবে ভারতে, কেউ কেউ আবার বলছেন, আমাদের দেশে ১০ হাজার বাঘ থাকবে। কিন্তু সেটা সম্ভব নয়। অবাস্তব। থাকার জায়গা কোথায়?","সরিস্কা। সুন্দরবন। রণথম্ভোর। সর্বত্রই ঠাঁই নাই ঠাঁই নাই রব। কাজেই বাঘের সংখ্যাও অবিরত বাড়তে পারে না। জানালেন কামার কুরেশি। আলাপে কমলেশ চৌধুরীকমলেশ চৌধুরী: শেষের সব সমীক্ষাতেই বাঘের সংখ্যা বাড়ায় সবাই খুব আনন্দিত।কামার কুরেশি: দুটো বিষয় রয়েছে। অনেকে বলছেন, ৩০% হারে বাঘ বেড়েছে। এটা ভুল ব্যাখ্যা। প্রথমত বাঘের সংখ্যা ২,২২৬ থেকে ২,৯৬৭ হয়েছে চার বছরে। আর জনসংখ্যা বাড়ে জটিল সুদের হারে। ফলে বৃদ্ধির হার আমরা বলছি বছরে ৬%।আর একটা বিষয়, অনেককেই বলতে শুনেছি, ২০২২ সালে দ্বিগুণ বাঘ থাকবে ভারতে, কেউ কেউ আবার বলছেন, আমাদের দেশে ১০ হাজার বাঘ থাকবে। কিন্তু সেটা সম্ভব নয়। অবাস্তব। থাকার জায়গা কোথায়? আমাদের দেশের জঙ্গল কোনও দিন খালি ছিল না। মানুষ থাকে। সব জায়গায় খাবারও নেই। খাবার নেই বলেই বাঘ ৫০০-৬০০ কিলোমিটার দূরে দূরে চলে যাচ্ছে। যদি পুরুষ বাঘ হয়, দুটো জিনিসের জন্য সে ঘুরে বেড়ায়। এক, খাবার। দুই, স্ত্রী বাঘ। কিন্তু স্ত্রী বাঘ খাবার পেলে আর বাচ্চাকে রাখার মতো ঠিকঠাক জায়গা পেলেই নিজের এলাকা বানিয়ে ফেলে।ধরা যাক, সরিস্কা। ধারণক্ষমতার একেবারে শেষ সীমায় পৌঁছে গিয়েছে। আর বড়জোর ৫-৭টি বাঘ ধরতে পারবে। জায়গা কোথায়? কালীঘাঁটি থেকে পাণ্ডুপুল পর্যন্ত বাসস্থান একমাত্র বাকি রয়েছে। রণথম্ভোরেও কোনও জায়গা নেই।সর্বোচ্চ কত বাঘ আমরা পেতে পারি?আমার মনে হয়, আর চারশো-পাঁচশোর বেশি বাঘ রাখার জায়গা পাওয়া যাবে না। সংখ্যাটা টেনেটুনে চার হাজার পর্যন্ত যেতে পারে। কিন্তু সেটা সর্বোচ্চ সীমা। তাতেও মানুষের সঙ্গে, অন্য বন্য প্রাণীর সঙ্গে দ্বন্দ্ব তৈরি হবে।অনেকেই ভেবেছিলেন সুন্দরবনে আরও বাঘ পাওয়া যাবে।এত বড় ক্যামেরা ট্র্যাপিং আগে কখনও আমরা ব্যবহার করিনি। এটা ঠিকই, অনেকে ভেবেছিলেন, আরও বাঘ পাওয়া যাবে। কিন্তু সে তো আশার কথা। আশা মানুষ করতেই পারে। বাস্তব আমরা দেখতে পাচ্ছি। বাঘ বাড়ছে না, এমন কিন্তু নয়। এই আলোচনায় একটি হল সংখ্যা, আর একটি হল টার্নওভার। এখন যা বাঘ আছে, চার বছরে এদের অনেকে থাকবে না, নতুন জন্মাবে, শেষে সংখ্যাটা একই থেকে যাবে। জনঘনত্ব বাড়বে না, কারণ জায়গা নেই। সুন্দরবনও এখন সম্পৃক্ত। ভারতের সুন্দরবনের বাঘ বাংলাদেশে যাচ্ছে, বাংলাদেশের বাঘ ভারতে আসছে। এটা চলতে থাকবে। কিন্তু ভারতের সীমানার বাঘ এ দিকে কোথায় আসবে? জায়গাই নেই। তাই আর বৃদ্ধির সম্ভাবনা নেই।নেওড়া ভ্যালিতে এখন প্রায়ই বাঘ দেখা যাচ্ছে। এদের কি সমীক্ষায় আনা হবে না?আগের বার আমরা ভেবেছিলাম, নেওড়া ভ্যালিতে নমুনা নেওয়া হবে। কিন্তু তা আর শেষমেশ হয়নি। পশ্চিমবঙ্গে আগে যেখানে বাঘ ছিল, শুধু সেখান থেকেই নমুনা সংগ্রহ হয়েছে। পরবর্তী সমীক্ষায় নেওড়ার বাঘকেও আনতে পারলে ভালো লাগবে। মাঝেমধ্যেই বাঘের উপস্থিতির রিপোর্ট পাচ্ছি। এমনিতে ঐতিহাসিক ভাবে নেওড়ায় বাঘ ছিল। জলদাপাড়ায় ছিল।আর নেওড়ায় তো শুধু বাঘ নয়, বন্য প্রাণীর একটা বিশাল সম্ভার রয়েছে। রেড পান্ডার খুব ভালো বাসস্থান, নানা ধরনের পাখি আছে। সংরক্ষণের কথা মাথায় রাখলে বিশেষ মনোযোগ পাওয়া উচিত নেওড়ার।বক্সায় কবে বাঘ আনা সম্ভব হবে?বাস্তব মানলে বক্সায় বাঘ আনতে বেশ কয়েক বছর সময় লাগবে। এর দুটো কারণ আছে। প্রথমত, জঙ্গলের ঠিকঠাক সুরক্ষা চাই। শেষবার যখন গিয়েছিলাম, ওখানে ২৪ ঘণ্টা রক্ষী দেখিনি। এখন যদি সেটা বদলে থাকে ভালো, না হলে তাড়াতাড়ি সেটা করতে হবে। খুব কঠিন কাজ অবশ্য নয়, একটা নির্দিষ্ট মডেল তো আছেই।দ্বিতীয় বিষয়টি হল, বাঘের খাবার। সেটা এখন পর্যাপ্ত নেই। দেখতে হবে কতটা নেই। যদি একেবারেই কম থাকে, তা হলে ১৫-২০ বছরও লেগে যেতে পারে। আবার যদি শিকারের (প্রে) সংখ্যা বাড়ে, তা হলে ভালো। ৪-৫ বছর অন্তর সমীক্ষা তো হচ্ছেই। শুরুতে ৫-৬টি বাঘ ছাড়তেই হবে। যদি দেখা যায়, তার জন্য যথেষ্ট খাবার রয়েছে, তখন বাঘ ছাড়া যেতেই পারে। কিন্তু মাথায় রাখতে হবে, ২-৩ বছরের মধ্যে ওদের সংখ্যা বেড়ে যাবে। তাই ১৫-২০টি বাঘের কথা মাথায় রেখেই ব্যবস্থা করতে হবে। এমনিতে বক্সা বাঘের বাসস্থান হিসেবে খুব ভালো। শুধু প্রে বেসের দিকে নজর দিতে হবে। তার জন্য সময় দিতে হবে।দেশে এই মুহূর্তে জঙ্গলকে যুক্ত করা যে ৩৬টি করিডোর রয়েছে, তা বাঘের জন্য কতটা উপযোগী হয়েছে? সাম্প্রতিককালে বাংলার পশ্চিমাঞ্চলে দু’বার বাঘের দেখা পাওয়া গিয়েছে। একটি গ্রামবাসীদের হাতে মারা পড়ে। ওই তল্লাটেও যদি নির্দিষ্ট করিডোর হয়, তাহলে কি বাঘের বিপদ কম হবে?করিডোরের কথা আমরা প্রস্তাব করেছিলাম দুটো কারণে। এতে নিরাপদে যাতায়াতের একটা জায়গা পাওয়া যায়। শুধু বাঘ নয়, সব ধরনের বন্য প্রাণীর জন্য। নতুন জায়গায় গেলে সকলেই ট্রেল ধরে এগোতে চায়। মাথার মধ্যেও একটা ইমেজ ধরা থাকে। মা যে ভাবে শিখিয়েছিল, সে ভাবেই জঙ্গল, নদী পার করে। কিন্তু জঙ্গলের মধ্যে করিডোর থাকলে, সেখান দিয়েই যে বাঘ যাতায়াত করবে এমন নয়। অন্য জায়গা দিয়েও বাইরে যেতে পারে।করিডোরের ভাবনার দ্বিতীয় কারণ, একটি-দু’টি বাঘও যদি করিডোর ধরে এক জঙ্গল থেকে অন্য জঙ্গলে যেতে পারে, তা হলে জিন বিনিময় হয়ে যেতে পারে। নতুন জিন তৈরি হতে পারে। সে ক্ষেত্রে বাঘেরই ভালো। নব্বইয়ের দশকে পেঞ্চে বাঘ প্রায় শেষ হতে বসেছিল। চোরাশিকারের চেয়েও বড় সমস্যা ছিল চাষিরা খেতজমিতে শূকর আটকাতে বিষ দিতেন। অনেক বাঘ এই ভাবে মারা যায়। পেঞ্চের বাঘ বেঁচে গিয়েছিল, কারণ কানহার সঙ্গে যুক্ত ছিল। এখন পেঞ্চে অনেক বাঘ।আসলে বাঘ যখন এক জঙ্গল থেকে অন্য জঙ্গলে যায়, চেষ্টা করে লুকিয়ে লুকিয়ে পথটা পার করে দিতে। সমস্যাটা হয়, কেউ একবার দেখে নিলে। এর পর হাজারখানেক লোক ডেকে বাঘটাকে ঘেরাও করে ফেলে। কিন্তু বাঘকে যেতে দিলে ও ঠিক রাস্তা খুঁজে চলে যেতে পারবে।মহারাষ্ট্র-মধ্যপ্রদেশ-ছত্তিসগড়ের ৬টি জঙ্গল মেলঘাট, সাতপুরা, পেঞ্চ, তাডোবা, কানহা, অচানকমারের মধ্যে করিডোরগুলি ভালো উদাহরণ। জাতীয় সড়কে ছোট-বড় দু’ধরনের আন্ডারপাস করে দেওয়া হয়েছে। ছোট-বড় সব ধরনের প্রাণীর জন্য। তাডোবার বাঘ কানহায় যাচ্ছে। পেঞ্চের বাঘ মেলঘাট, কানহায় যাচ্ছে। বাংলাতেও দু’টি করিডোর রয়েছে। একটি অসমের মানসের সঙ্গে, অন্যটি বক্সার সঙ্গে জলদাপাড়ার।চিতা আনার সিদ্ধান্ত কতটা ঠিক?চিতা এলে ভালো। ওর নামে অনেকটা জঙ্গল বাঁচানো যাবে। মধ্যপ্রদেশের যে জায়গাগুলি (কুনো-পালপুর, নওড়াদেহি) নিয়ে আলোচনা চলছে, সেখানে চিতা এলে মানিয়ে নিতে কোনও সমস্যা হবে না। আসলে কিছু জিনিস প্রতীকী হিসেবে করতে হয়। নেকড়েও করা যায়। কিন্তু নেকড়ে এলে যারা পশুপালন করেন, ওরা তীব্র প্রতিবাদ করবেন। মূলত ওদের জন্যই তো আমরা নেকড়ে হারিয়েছি!গ্রেট ইন্ডিয়ান বাস্টার্ড বাঁচানোর জন্য আমরা কি কিছু করতে পারছি?গ্রেট ইন্ডিয়ান বাস্টার্ড হল সেই প্রজাতি, যার বিলুপ্ত হয়ে যাওয়ার আশঙ্কা এখন সবচেয়ে বেশি। রাজস্থান, গুজরাট এলাকায় যেখানে বাস্টার্ডরা থাকত, সেখানে সংখ্যা ৭০% কমে গিয়েছে। রাজস্থান একমাত্র জায়গা, যেখানে তাও কিছুটা বেঁচে আছে। এই যে গ্রিন এনার্জির কথা বলা হয়, এটা বন্য প্রাণীর জন্য একেবারে ভালো নয়। রাজস্থানে এত সোলার প্ল্যান্ট বসানো হয়েছে, আকাশের দিকে তাকালে মনে হয়, কেউ যেন জাল বিছিয়ে দিয়েছে। ছোট ছোট পাখি ঘণ্টায় ৩০-৪০ কিলোমিটার বেগে ওড়ার সময় তারে ধাক্কা খেয়ে পড়ে যায়। বাস্টার্ড এত বড় পাখি, তারে ধাক্কা খেলে আর বাঁচার সম্ভাবনা থাকে না। এই তারগুলি মাটির নীচে দিয়ে নিয়ে যাওয়ার কথা হচ্ছে, কিন্তু কাজের কাজ হচ্ছে না। বেশি যে খরচ, তা কিন্তু নয়। ক্যাপটিভ ব্রিডিংয়ের কথা ভাবা হচ্ছে, দেখা যাক।সম্প্রতি পশ্চিমবঙ্গের পশ্চিমাঞ্চলে হাতির হামলায় ৬ জনের মৃত্যু হয়েছে। এটা কি হাতির সংখ্যা বেড়ে যাওয়ার জন্য?হাতির সংখ্যা এত তাড়াতাড়ি বাড়ে না। সমস্যা হল, হাতি দেখলেই লোকে তাড়িয়ে বেড়াচ্ছে। ফলে অনেকটা জায়গা জুড়ে হাতির পাল এগোচ্ছে। এমন অনেক জায়গা দিয়ে হাতি যাচ্ছে, যেখানকার লোক আগে কখনও হাতি দেখেনি। ফলে আতঙ্ক ছড়াচ্ছে। ছত্তিসগড়েও এই সমস্যা খুব বেড়ে গিয়েছে। আদিবাসী এলাকায় দেখবেন, এই সমস্যা অনেক কম।কামার কুরেশি দেরাদুনের ওয়াইল্ডলাইফ ইনস্টিটিউট অফ ইন্ডিয়ার বিজ্ঞানী ও সর্বশেষ টাইগার স্টেটাস রিপোর্টের অন্যতম সমীক্ষক "
https://eisamay.indiatimes.com/editorial/interviews/interview-of-indian-politician-and-the-communist-party-of-india-jammu-and-kashmir-state-committee-secretary-mohammed-yousuf-tarigami/articleshow/73326323.cms,ধর্মনিরপেক্ষ ভারত বাঁচলে তবেই কাশ্মীর বাঁচবে ,"দেশের স্বরাষ্ট্রমন্ত্রী অমিত শাহ, এমনকী প্রধানমন্ত্রী নরেন্দ্র মোদীও কিন্তু বলছেন যে, কাশ্মীর এখন স্বাভাবিক। রাজধানী শ্রীনগর ধীরে ধীরে ছন্দে ফিরছে। সত্যি?","’৪৭-এ স্বাধীনতার পর, যখন দেশের অনেক অংশে আগুন জ্বলছিল, এক মাত্র কাশ্মীর শান্ত ছিল। মহাত্মা বলেছিলেন, এই কাশ্মীর আমার স্বপ্ন। আর আজ? ইউসুফ তারিগামি-র মুখোমুখি সৌমিত্র দস্তিদারসৌমিত্র দস্তিদার: কাশ্মীরের পরিস্থিতি এখন কেমন?ইউসুফ তারিগামি: জানতাম এই প্রশ্নটাই আপনি করবেন। যেখানে যাচ্ছি সেখানেই লোকে প্রথমেই জানতে চাইছেন, কেমন আছি আমরা। কয়েক দিন আগে দিল্লিতে কয়েক জন সাংবাদিককে যা বলেছিলাম, আপনাকেও তাই বলব। কোনও দিন তিহার জেলের বন্দিকে দেখা হলে জানতে চাইবেন--- কেমন আছ তোমরা! জেলের ভেতরে কী ভাবে দিন কাটছে! শুনুন প্রথমেই বলে রাখি যে আমরা কাশ্মীরে একটা বড় জেলখানায় আটক হয়ে আছি। ঠিক তিহার জেলে বন্দিদের মতই হাল। কোথাও কোনও স্বাধীনতা নেই। নেট বন্ধ। অঘোষিত কার্ফ্যু রাজ্যের সর্বত্রই। সংবিধানে যেখানে যেটুকু অধিকার লেখা রয়েছে তার সবটুকু কেড়ে নিয়েছে কেন্দ্রীয় সরকার। তা-ও আবার গণতন্ত্রের নাম করে। কল্পনা করতে পারেন যে গোটা রাজ্যে সব দলের নেতা কর্মীদের জেলে ঢুকিয়ে দেওয়া হয়েছে। কারও কোনও প্রতিবাদ করার জো নেই। সারা দেশ থেকে কাশ্মীরকে আলাদা করে দেওয়া হয়েছে। সত্যি! আর যাবতীয় মিথ্যে কথাকেই সত্যি বলে চালাতে চায়।দেশের স্বরাষ্ট্রমন্ত্রী অমিত শাহ, এমনকী প্রধানমন্ত্রী নরেন্দ্র মোদীও কিন্তু বলছেন যে, কাশ্মীর এখন স্বাভাবিক। রাজধানী শ্রীনগর ধীরে ধীরে ছন্দে ফিরছে। সত্যি?পাঁচ মাস হয়ে গেল। কিছুই স্বাভাবিক হয়নি কাশ্মীরে। দোকান বাজার মাঝেমধ্যে খুলছে। লম্বা লাইন পড়ছে কেনাকাটার। ব্যস ওইটুকু। অল্প সময় পরেই দোকানপাট বন্ধ করে ক্রেতা বিক্রেতা সব হাওয়া। ট্যুরিস্ট নেই। ডাল লেক শুনশান। স্কুল কলেজ কখনওসখনও খুললেও বেশির ভাগ দিন ক্লাস হচ্ছে না। ছেলেমেয়েরা আসছেই না, তো ক্লাস কী ভাবে হবে! স্কুলে বাচ্চা পাঠাতে ভয় পাচ্ছেন বাবা মা। এটা যদি স্বাভাবিক অবস্থা হয় তা হলে কিছু বলার নেই। পুরো কাশ্মীর, আবার মনে করিয়ে দেব এখন পুরো একটা জেলখানা। গারদের ওপারের বাসিন্দাদের খবর যেমন জানা যায় না, তেমনি আমার প্রিয় কাশ্মীরের খবর বাইরের লোক জানতে পারে না। সবচেয়ে খারাপ দিক হচ্ছে কাশ্মীরের সব আমজনতাই আজ নতুন এক রোগে আক্রান্ত। তা হচ্ছে ভয়। ভারতের সরকার ভারতেরই একটা প্রদেশের মানুষের মনে ভয়ঙ্কর এক ভয় চারিয়ে দিয়েছে। ওই যে মাঝেমধ্যে আপনি শুনছেন কাশ্মীর শান্ত। আসলে মুলত শান্ত কাশ্মীরে আম জনতা সন্ত্রাসের আতঙ্কে দিশেহারা। বাড়ির দরজা খুললেই শোনা যাচ্ছে মিলিটারি বুটের শব্দ। এ যেন এক যুদ্ধক্ষেত্র। এখানে কেউ আমরা নিরাপদ নই। ভয়ের রাজনীতি দিয়ে কাশ্মীরকে জয় করতে চান মোদি, অমিত শাহ। এমন এক ভয় যেখানে বাড়ির লোক বাইরে গেলে না ফেরা অবধি ঘরের লোকে আল্লা নাম জপ করে। গবেষণা করে দেখুন কত কত বাচ্চার ইতিমধ্যেই মানসিক ভারসাম্য নষ্ট হয়ে গিয়েছে। কত মহিলা রোজ পাগলের মতো খুঁজে বেড়াচ্ছেন পুলিশে তুলে নিয়ে যাওয়া বা আচমকা অজ্ঞাত কারণে হারিয়ে যাওয়া প্রিয়জনদের। অমিত শাহ যে শান্তির কথা নিয়ে আস্ফালন করছেন আমার তাতেই উদ্বেগ বাড়ছে। একজন কাশ্মীরিও আজকের পরিস্থিতি খোলা মনে মেনে নেয়নি। চুপচাপ থাকা মানেই কিন্তু তা মেনে নেওয়া নয়। ভেতরে ভেতরে তারা ফুঁসছে। এ এক ঝড়ের প্রস্তুতি হয়তো। অমিত শাহ বা তাঁর দল বুঝছেন না অথবা বুঝেও ক্ষমতার ঔদ্ধত্যে মানছেন না যে গণতন্ত্র যদি যায় তাহলে সেই পরিসরে যে কোন ধরনের সন্ত্রাসবাদ জন্ম নেবেই। সবচেয়ে বড় কথা আজকের শাসকদের ওপর সামান্যতম বিশ্বাসটুকুও নষ্ট হয়ে গেছে কাশ্মীরের মানুষজনের। একটা দেশের সরকারের ওপর তার জনগণের বিন্দুমাত্র আস্থা না থাকা নিশ্চয়ই সাফল্যের ছবি নয়। আর এখন তো সারা দেশ বিজেপি সরকারের প্রত্যেকটি জনবিরোধী নীতির বিরুদ্ধে রাস্তায় নেমে এসেছেন।৩৭০ ধারা বাতিল করে বিজেপি দাবি করছে যে সরকার দীর্ঘ দিনের এক অযৌক্তিক আইন সংশোধন করে ঠিক কাজ করেছে। এক দেশে ভিন্ন আইন চলতে পারে না।এমন ভালো কাজ যে আচমকা স্রেফ সংখ্যার জোরে কাউকে কিছু না জানিয়ে লুকিয়ে সংসদে পাশ করাতে হচ্ছে! ভারতের স্বাধীনতা যুদ্ধে কাশ্মীরের অবদান বিজেপি জানেই না। জানে না দেশ স্বাধীন হবার পর পর, রাজ্যে রাজ্যে যখন দাঙ্গা হাঙ্গামা চরমে তখন কাশ্মীর সাম্প্রদায়িক সংঘর্ষ থেকে পুরোপুরি মুক্ত। সেখানে তখন ভারতের জাতীয় পতাকার সন্মান রাখতে কাঁধে কাঁধ দিয়ে লড়ছে হিন্দু মুসলিম নির্বিশেষে কাশ্মীরের সাধারণ মানুষ। পাকিস্তানী হানাদার বাহিনীর বিরুদ্ধে। সে দিন যদি শেখ আবদুল্লার নেতৃত্বে ন্যাশনাল কনফারেন্স রুখে না দাঁড়াত তা হলে আজ আর কাশ্মীর নিয়ে বিজেপি সরকার এত সব লম্ফঝম্প করে বাজার গরম করতেই পারত না। বিজেপি আরএসএস-এর সহযোগী প্রজা সমিতি ছিল রাজতন্ত্রের পক্ষে। প্রাথমিক ভাবে তারা চাইনি জম্মু ও কাশ্মীর ভারতের অন্তর্ভুক্ত হোক। তাদের আশঙ্কা ছিল যে ভারতে গেলে রাজ্যের যে অধিকাংশ জমি তাদের দখলে আছে তা দরিদ্র কৃষক আন্দোলনের মধ্যে দিয়ে ছিনিয়ে নেবে। বস্তুত শেখ আবদুল্লার আন্দোলনের মুল স্লোগান ছিল কৃষকদের হাতে জমি দাও। তিনি বলেছিলেন--- লাঙল যার জমি তার। সেই রাজন্যবর্গের হারানো জমি পুনরুদ্ধার বা জমি সম্পর্কের পুরনো দন্দ্ব তথাকথিত গনতন্ত্রের নাম করে ফিরিয়ে আনতে চায় দক্ষিণপন্থী বিজেপি। প্রজা সমিতির উত্তরসুরী আজকের ভারতীয় জনতা পার্টি। তাদের মুখে গনতন্ত্র, গরিবের প্রতি দরদ শুনলে হাসি পায়। মোদী প্রথমবার স্লোগান তুলেছিলেন---‘সবকা সাথ সবকা বিকাশ’। পরে যোগ হল--- সবকা সাথ সবকা বিশ্বাস। অথচ পুরো বিশ্বাস ব্যাপারটাই হারিয়ে ফেলেছে বিজেপি। যে মেহবুবা মুফতি মোদীর মধ্যে সত্যিকারের এক ‘নেতা’র খোঁজ পেয়ে উচ্ছ্বসিত হয়েছিলেন। যৌথ ভাবে মন্ত্রিসভা গড়েছিলেন, সেই তাকে প্রয়োজন ফুরিয়ে গেলে বাতিল কাগজের মতো ছুড়ে ফেলে দিতে এক মুহূর্ত দেরি করেনি বিজেপি। শুধু তাই নয় সরকার থেকে সরে গিয়ে মেহবুবাকে সংখ্যালঘু করার খবরটুকুও জানাবার সামান্য সৌজন্যেও দেখাননি বিজেপি সরকার। এক আমলা বিজেপি সরকার থেকে সরে যাবার সিদ্ধান্ত হয়ে যাবার পরে গোপনে মুফতিকে জানান যে ম্যাডাম আপনি আর মুখ্যমন্ত্রী থাকছেন না। বিজেপি আপনার মন্ত্রিসভা থেকে নিজেদের উইথড্র করে নিয়েছে। এই মিথ্যেচার ভয়ঙ্কর আকার নিয়ে আজ সারা দেশে সাম্প্রদায়িক মেরুকরনের রাজনীতি করছে। এর থেকে বাঁচতে সারা দেশে প্রতিবাদ জারি রাখতে হবে। কাশ্মীর কোনও বিচ্ছিন্ন বিষয় নয়। বিজেপির ফ্যাসিবাদী রাজনীতির এক মাত্রা। সব মাত্রা মিলেই আজ দেশ অশান্ত হয়ে উঠছে।আমাদের দেশ এখন মহাত্মা গান্ধীর ১৫০ বছর পালনের ধুম পড়েছে। যে যার মতো করে গান্ধীজিকে স্মরণ করছেন। নাথুরাম গডসের চেলা চামুণ্ডারাও গান্ধীজিকে আইকন করার প্রতিযোগিতায় নেমেছে। ওদের একবার জিজ্ঞেস করুন--- মহাত্মা স্বয়ং কাশ্মীর নিয়ে কী বলেছিলেন! ১৯৪৭-এ স্বাধীনতার পরে মহারাজা হরি সিং যখন মনস্থির করতে পারছিলেন না কাশ্মীর কোন দিকে যাবে, পাকিস্তানে না ভারতে! ততক্ষণে পাকিস্তানের হানাদার বাহিনী বারামুল্লা অবধি পৌঁছে গেছে। মহারাজা বাধ্য হয়ে ভারতের সেনার সয়াহতা চাইছেন। এই রাজনৈতিক চাপানউতোরের মধ্যে স্বাধীনতার পতাকা নিয়ে তখন কাশ্মীরের আমজনতা, হিন্দু মুসলিম নির্বিশেষে ঝাঁপিয়ে পড়েছিল সে কথা অমিত শাহ্‌’রা জানেন না। জানতেন মহাত্মা গান্ধী। সারা ভারতের অন্যান্য জায়গা তখন জ্বলছে। শুধু কাশ্মীরে কোনও দাঙ্গা নেই। সে লড়ছে দেশের আজাদির জন্য। স্বাধীনতা রক্ষায় রক্ত ঝরছে হিন্দু ও মুসলমানের। নতুন এক অসাম্প্রদায়িক ভারত নির্মিত হচ্ছে কাশ্মীরের মাটিতে। উচ্ছ্বসিত গান্ধীজি বলে উঠেছিলেন--- এই কাশ্মীর আমার সাধনা। স্বপ্নের।কাশ্মীরের ভবিষ্যত কী! এই অচলাবস্থা কি চলতেই থাকবে?খুব কঠিন প্রশ্ন। আরও শক্ত এর উত্তর দেওয়া। বারুদের স্তূপে বসে আছে আমার কাশ্মীর। শুধু কাশ্মীর কেন! পুরো দেশ। যত দিন যাচ্ছে ততই ভারতের গণতন্ত্র ধ্বংস করার কাজে অতি সক্রিয় দেশেরই সরকার। জামিয়া মিলিয়া, জেএনইউ, আলিগড়--- দেশের সেরা বিশ্ববিদ্যালয়ের তরুণদের ওপর নির্মম আক্রমণ নামিয়ে এনেছে মোদী, অমিত শাহ। উত্তরপ্রদেশে সামান্য চক্ষু লজ্জা খুইয়ে ব্রিটিশ সরকারের চেয়েও বর্বরতা দেখাচ্ছে যোগী সরকার। কিন্তু পুলিশ মিলিটারি দিয়ে, স্রেফ ভয় দেখিয়ে যে কাজ হবে না তা ইতিমধ্যেই নরেন্দ্র মোদী টের পেয়েছেন। সমস্ত দেশ গণবিক্ষোভে উত্তাল হয়ে উঠেছে। এ যেন এক দ্বিতীয় স্বাধীনতা যুদ্ধ। ফ্যাসিবাদের বিরুদ্ধে গণতন্ত্র বাঁচিয়ে রাখার মরণপন লড়াই। কাশ্মীর আর এখন কোনও আলাদা বিষয় নয়। আমি সারা দেশ ঘুরতে ঘুরতে সবাইকে এই কথাটা বলছি। কাশ্মীর তখনই বাঁচবে যখন ধর্ম নিরপেক্ষ ভারত বিজয়ী হবে।ইউসুফ তারিগামি সাবেক জম্মু ও কাশ্মীর বিধানসভায় সিপিআইএম-এর প্রাক্তন বিধায়ক। সৌমিত্র দস্তিদার তথ্যচিত্র নির্মাতা "
https://eisamay.indiatimes.com/editorial/interviews/interview-of-badri-narayan-govind-ballabh-pant-social-science-institutes-authority/articleshow/71060952.cms,পথ গৈরিক হলে দলিতদের ভবিষ্যৎ উজ্জ্বল হবে? ,"দ্বিতীয় ভাগে বিজেপির উদ্দেশ্য হল সরকারি প্রকল্পের আওতায় বেশি করে অ-জাতব দলিতদের নিয়ে আসা। জাতব দলিতরা বিএসপির ভোটব্যাঙ্ক হওয়ায় বিজেপি সেখানে বিনিয়োগে আগ্রহী নয়। সেই কারণে, প্রধানমন্ত্রী আবাস যোজনা বলুন আর উজ্জ্বলা যোজনাই বলুন, এমন সচেতন ভাবে এগুলির বণ্টন হচ্ছে যে শুধু অ-জাতব দলিতরাই এর সুবিধা পায়।","হাইলাইটসদু’জনের মধ্যেই যথেষ্ট সম্ভাবনা রয়েছে। কিন্তু সমস্যা হল, উন্নয়ন, সচেতনতার নিরিখে দলিতদের মধ্যে নানা স্তর আছে আর তারা সঙ্ঘবদ্ধও নয়। তাই দলিতদের দরকার এমন কোনও নেতা যিনি সবার সঙ্গে একাত্ম হতে পারবেন। এর জন্য প্রয়োজন তাঁদের সকলের কাছে গ্রহণযোগ্য একটি রাজনৈতিক ভাষ্য। কাঁসিরাম এটা পেরেছিলেন।বিএসপি-র জনসমর্থন কমছে। বিজেপি তৎপর দলিতদের মধ্যে প্রভাব বাড়াতে। দলিতদের নতুন নেতৃত্ব প্রয়োজন। জানালেন বদ্রী নারায়ণ। আলাপে অভিজিৎ সেনঅভিজিৎ সেন: ২০১৭ সালের উত্তরপ্রদেশ বিধানসভা ভোট এবং ২০১৯ সালের লোকসভা ভোটের আগে বিজেপি দলিতদের সঙ্গে নানা ভাবে সংযোগ স্থাপনের উদ্যোগ নেয়। সুহেলদেব ও বাল্মীকি র৵ালিতে উপস্থিত ছিলেন দলের জাতীয় সভাপতি অমিত শাহ। নির্বাচন-পরবর্তী সময়ে দলিতরা বিজেপির কাছে কতটা গুরুত্বপূর্ণ?বদ্রী নারায়ণ: দু’ভাবে দলিতদের কাছে আসার চেষ্টা করছে সঙ্ঘ পরিবার। সমাজের সব থেকে প্রান্তিক মানুষ, অ-জাতব দলিতদের মধ্যে দীর্ঘ মেয়াদে কাজ করছে আরএসএস। এই উদ্যোগের আওতায় রয়েছে স্কুল গড়া, স্বচ্ছতার পাঠ, দলিত অস্তিত্বের উদ্‌যাপন এবং এই সম্প্রদায়ের নায়কদের স্বীকৃতি দেওয়া। এই অংশের সঙ্গে নির্বাচন প্রক্রিয়ার কোনও সম্পর্ক নেই।দ্বিতীয় ভাগে বিজেপির উদ্দেশ্য হল সরকারি প্রকল্পের আওতায় বেশি করে অ-জাতব দলিতদের নিয়ে আসা। জাতব দলিতরা বিএসপির ভোটব্যাঙ্ক হওয়ায় বিজেপি সেখানে বিনিয়োগে আগ্রহী নয়। সেই কারণে, প্রধানমন্ত্রী আবাস যোজনা বলুন আর উজ্জ্বলা যোজনাই বলুন, এমন সচেতন ভাবে এগুলির বণ্টন হচ্ছে যে শুধু অ-জাতব দলিতরাই এর সুবিধা পায়। সম্প্রতি এক সংবাদপত্রে পড়লাম, আরএসএস-এর পক্ষ থেকে সরকারকে বলা হয়েছে দলিত, উপজাতি, মহিলা এবং সংখ্যালঘু সম্প্রদায়কে বাড়তি গুরুত্ব দিতে। স্বাভাবিক ভাবে বিজেপিও তাদের এই নতুন ভোট ব্যাঙ্ককে সব রকম সহায়তা দিচ্ছে।কিছু দিন আগে এক সাক্ষাৎকারে বলেছিলেন, দলিত নেতা হিসাবে জিগনেশ মেভানি এবং চন্দ্রশেখর আজাদের পরিচিতি আজ সব থেকে বেশি। কিন্তু তাঁদের জনসমর্থন কতটা? আগামী দিনের কাঁসিরাম বা মায়াবতী হওয়ার মতো রসদ কি তাঁদের আছে?দু’জনের মধ্যেই যথেষ্ট সম্ভাবনা রয়েছে। কিন্তু সমস্যা হল, উন্নয়ন, সচেতনতার নিরিখে দলিতদের মধ্যে নানা স্তর আছে আর তারা সঙ্ঘবদ্ধও নয়। তাই দলিতদের দরকার এমন কোনও নেতা যিনি সবার সঙ্গে একাত্ম হতে পারবেন। এর জন্য প্রয়োজন তাঁদের সকলের কাছে গ্রহণযোগ্য একটি রাজনৈতিক ভাষ্য। কাঁসিরাম এটা পেরেছিলেন। আমার মনে হয়, জিগনেশ-চন্দ্রশেখর ওই মাপের নেতা হওয়ার জন্য এখনও প্রস্তুত নন। দু’জনেরই ভাষা সাংবাদিক, বুদ্ধিজীবী, মার্কসবাদী, আম্বেদকরবাদী এবং এনজিও-ঘেঁষা সুশীল সমাজের মধ্যে সীমাবদ্ধ। এই শেষ গোষ্ঠী থেকেই দু’জনের উত্তরণ। তবে দু’জনেরই বয়স অল্প। এখনও সময় আছে।‘বহুজন’ তত্ত্বের উপর যদি একটু আলোকপাত করেন? কী ভাবে এই সমাজের উৎপত্তি হল?এই শব্দটি উনিশ শতকে প্রথম প্রয়োগ করেন জ্যোতিবা ফুলে। উত্তর ভারতের প্রেক্ষিতে একে পুনরাবিষ্কার করেন কাঁসিরাম। তিনি মনে করতেন ভারতের মোট জনসংখ্যার শতকরা ৯০ ভাগই বহুজন। এদের মধ্যে আছেন দলিত, উপজাতি, মুসলিম, প্রান্তিক মানুষ এবং অন্যান্য অনগ্রসর শ্রেণি। বাকি ১০ শতাংশ হলেন ব্রাহ্মণ্যবাদীরা। আবার এই গোষ্ঠীর মধ্যে যাঁরা মনুবাদী নন তাঁরাও বহুজন সমাজে স্বাগত।বিএসপির উত্থানের সময় স্লোগান উঠত, ‘তিলক, তরাজু অওর তলোয়ার, ইনকো মারো জুতে চার।’ পরে জোট রাজনীতির দায় সামলাতে সেই স্লোগানই বদলে যায় ‘হাতি নহি গণেশ হ্যায়, ব্রহ্মা বিষ্ণু মহেশ হ্যায়’তে। উত্তরপ্রদেশের রাজনীতির দীর্ঘ দিনের পর্যবেক্ষক হিসাবে দলিত রাজনীতির প্রেক্ষাপটে বিএসপির ভবিষ্যৎ কী?প্রথম স্লোগান সম্পর্কে বিএসপি অবশ্য বলে দলীয় মঞ্চ থেকে এটি আসেনি। তাদের কোনও র৵ালিতে কেউ এ কথা বলার পর সেটি জনপ্রিয় হয়। যখন থেকে তারা সর্বজনকে গুরুত্ব দিতে শুরু করে তখন থেকে দ্বিতীয় স্লোগান জনপ্রিয় হয়। এর ফলে ব্রাহ্মণদের কাছেও বিএসপির গ্রহণযোগ্যতা বাড়ে। সেই দলই আজ সঙ্কটের মধ্যে দিয়ে যাচ্ছে। পাসি, কুর্মি, মুসলিমদের নিয়ে কাঁসিরাম যে দ্বিতীয় সারির নেতৃত্বের পিরামিড গড়েছিলেন, মায়াবতীর সময়ে তা ভেঙে যায়। দলের সর্বময় নেত্রী হওয়ার পর তিনি আর কে চৌধুরী, সোনেলাল পটেল এবং মনজুর আলির মতো নেতাদের অপ্রাসঙ্গিক করে দেন। সতীশচন্দ্র মিশ্রকে ঠিক জননেতা বলা যায় না। এক দিকে মায়াবতী তাঁর ভাইপো আকাশ আনন্দকে তাঁর উত্তরসূরি হিসাবে দেখতে চাইছেন, অন্য দিকে দিনকেদিন বিএসপির জনসমর্থন কমছে। দলের ভবিষ্যৎ আর মোটেই উজ্জ্বল নয়।এ বারের লোকসভা নির্বাচনে পশ্চিমবঙ্গেও জাতপাতের রাজনীতির চোরাস্রোত বয়ে গিয়েছে। মতুয়া সম্প্রদায়ের মধ্যেও এখন বিজেপির যথেষ্ট প্রভাব।বঙ্গ রাজনীতিতে না গিয়ে আমি বরং সমাজতত্ত্বে যাই। এটা তো ঠিক, আমাদের প্রত্যেকেরই মাল্টিপল আইডেন্টিটি বা বহুস্তরীয় পরিচিতি রয়েছে। আমি একই সঙ্গে বাঙালি, হিন্দু ও ব্রাহ্মণ পরিচয় বহন করতে পারি। সমস্যা হল, সমাজে যে জাতপাত আছে তা আমরা স্বীকারই করতে চাই না। অথচ, বিজেপির সঙ্গে যুক্ত কোনও কোনও সংগঠন অনেক দিন ধরে এই ভাবনাকেই উসকে দিতে চাইছে। আমাদের বহুস্তরীয় পরিচিতি থেকে দু’একটি বেছে নিয়ে সেগুলিকেই রাজনৈতিক ধারাভাষ্যের পুরোভাগে নিয়ে আসছে। বাকি পরিচিতি চলে যাচ্ছে পিছনের সারিতে।সাতের দশকে দলিতদের সব থেকে বড় নেতা ছিলেন জগজীবন রাম। আটের দশকে এলেন কাঁসিরাম। একই দশকে দেখলাম বি আর আম্বেদকরের পুনরাবিষ্কার। দলিত সমাজ আজ কার উত্তরাধিকার বহন করছে?রাজনৈতিক ভাবে জগজীবন রামের স্মৃতির আজ কোনও প্রাসঙ্গিকতা নেই। কারণ বিহার বা উত্তরপ্রদেশে, দলিতদের মধ্যে কংগ্রেসের প্রভাব অনেকটাই দুর্বল। দলিতদের গ্র্যান্ড মেমোরির অনেকটাই জুড়ে রয়েছেন আম্বেদকর। তবে কত দিন থাকবেন? আমার ধারণা, হিন্দুত্ববাদীরা আর বছর চার-পাঁচের মধ্যেই আম্বেদকরের উত্তরাধিকারের গেরুয়াকরণ করতে সমর্থ হবেন।আর একটা কথাও বলি। উত্তরপ্রদেশের তুলনায় বিহারে আম্বেদকরের প্রভাব কম। তার কারণ দুই রাজ্যে জাতপাতের সমীকরণ। উত্তরপ্রদেশে প্রধান দলিত গোষ্ঠী হল জাতবরা। অন্য দিকে বিহারের প্রধান দলিত গোষ্ঠী হল দুসাধরা। যে দল তাদের প্রাধান্য দিয়েছে, তারা তাদের সঙ্গেই গিয়েছে। এই সব কারণেই এখানে প্রথমে লালুপ্রসাদ যাদব এবং পরে নীতীশ কুমার কর্তৃত্ব করে গিয়েছেন। দলিত নেতা রামবিলাস পাসওয়ানের প্রভাবও চার-পাঁচটি লোকসভা আসনেই সীমিত থেকে গিয়েছে।অন্যান্য অনগ্রসর শ্রেণির সঙ্গে দলিতদের সমীকরণ কী রকম? দুই গোষ্ঠীর মধ্যে কী স্বার্থের সংঘাত আছে?রাম মনোহর লোহিয়া বলতেন তাঁর লক্ষ্য, ‘সও মে ষাট’ অর্থাৎ দেশের ষাট শতাংশের উন্নতিসাধন। এদের মধ্যে ছিলেন অন্যান্য অনগ্রসর শ্রেণি এবং প্রান্তিক মানুষ। এই শেষ গোষ্ঠীর মধ্যে দলিতদের প্রতিনিধিত্ব ছিল খুবই কম। এর পর এল কাঁসিরামের ‘সও মে নব্বই’-এর ভাবনা। এর পরে আমরা দেখেছি কী ভাবে জমির মালিকানা উচ্চবর্ণ হিন্দুদের থেকে অন্যান্য অনগ্রসর শ্রেণির কাছে চলে যাচ্ছে। আবার সেখানেই ভূমিহীন কৃষক হিসাবে কাজ করছে দলিতরা। ঠিক এই কারণেই এ বারের লোকসভা ভোটে বুয়া-বাবুয়া অর্থাৎ মায়াবতী-অখিলেশ জোট সফল হয়নি। জোট তো শুধু নেতাদের মধ্যে হলেই হল না, দু’জনের ভোটব্যাঙ্কের মধ্যেও পারস্পরিক বিশ্বাস থাকা চাই। দক্ষিণ ভারতেও অন্যান্য অনগ্রসর শ্রেণির কর্তৃত্ব কায়েম রয়েছে দলিতদের উপর। তবে দক্ষিণ ভারতের দলিত সমাজচিত্র সম্পর্কে বিস্তারিত বলা সম্ভব নয় কারণ আমার কার্যক্ষেত্র উত্তরপ্রদেশ এবং বিহার। আমার যাবতীয় গবেষণাও প্রাইমারি সোর্সের উপর ভিত্তি করেই, সেকেন্ডারি সোর্সের উপর নয়।শেষ প্রশ্ন। স্বাধীনতার ৭২ বছর পরেও কেন দলিত ক্ষমতায়নের স্বপ্ন পূর্ণ হল না?ক্ষমতায়ন যতটা হয়েছে, তা নামমাত্র। উত্তরপ্রদেশ এবং বিহারের দলিত সম্পর্কে বলতে গেলে বেশির ভাগ মানুষের জ্ঞান চার বা পাঁচটি গোষ্ঠীতেই সীমাবদ্ধ। বাকিরা রয়ে গিয়েছেন অদৃশ্যের তালিকায়। দলিতরা চান শ্রদ্ধা, সম্মান এবং দেশের সম্পদের উপর সমান অধিকার। গেরুয়া পথ ধরে মূলস্রোতের রাজনীতিতে মিশে গেলে দীর্ঘমেয়াদে দলিতদের ভবিষ্যৎ কখনওই উজ্জ্বল হবে না। বিজেপির মত হল, অতীতকে ভুলে আমাদের সঙ্গে চলে এসো। কিন্তু সেই প্রলোভনে ভুললে দলিতদের মধ্যে সচেতনতা কখনই আসবে না। বাম দলগুলি এই বিষয়ে সঠিক পথ নিয়েছিল। তারা বুঝিয়েছিল, সামাজিক অসাম্যের জন্যই দলিতদের দারিদ্র ঘোচেনি। দলিতদের নবজাগরণ আনতে হলে, সমাজে তাদের গ্রহণযোগ্যতা বাড়াতে হলে কঠোর পরিশ্রমের দরকার। এর পাশাপাশি, শিক্ষা প্রতিষ্ঠানে-চাকরিতে সংরক্ষণের প্রাসঙ্গিকতা নিয়েও সচেতনতা বাড়ানো দরকার। এ বিষয়ে উত্তরপ্রদেশে যোগী আদিত্যনাথ সরকার কয়েকটি ইতিবাচক পদক্ষেপ করেছে। আর্থিক ভাবে পিছিয়ে পড়াদের জন্য ‘কোটা উইদিন কোটা’ তারই সার্থক প্রতিফলন। এর ফলে এই গোষ্ঠীগুলি আলাদা ভাবে লাভবান হবে।বদ্রী নারায়ণ গোবিন্দবল্লভ পন্থ সোশ্যাল সায়েন্স ইনস্টিটিউট-এর অধিকর্তা "
https://eisamay.indiatimes.com/editorial/interviews/interview-of-indian-conceptual-artist-mithu-sen/articleshow/70751067.cms,"সাড়ে আট তলা তো হয়, আমরা মানতে চাই? ","এই পর্যন্ত বলে যেখানে থামলেন মিঠু সেন, সেখান থেকেই আসলে তাঁর বক্তব্যের শুরু। কারণ, এই প্রসঙ্গ থেকেই তিনি এগোবেন গভীরতর একটি বিষয়ের দিকে। ইন বিটুইননেস। যা চোখে পড়ছে, তা তো পড়ছেই। কিন্তু, গোচরে যেটুকু এল, তাদের মাঝখানে কি থেকে যাচ্ছে আরও কিছু? যা অ-শ্রুত। যা অ-দৃশ্য। অথচ, তা বলে তাদের যে অস্তিত্ব নেই, তা নয়।","হাইলাইটসএই চিন্তাসূত্রটি ধরিয়ে আমাদের রোজকার বেঁচে থাকার মধ্যে নিহিত একটি খটকার কথা তুলে আনেন মিঠু। ঘরেও নহে, পারেও নহে, যে জন আছে মাঝখানে... যে স্থান আছে মাঝখানে, কী হবে তাদের? এই মাঝখানের অবস্থানটাকেই মিঠু বলছেন ‘ইন বিটুইননেস’। এই জায়গাটুকুই এখন সবচেয়ে বিপন্ন। এমন নয় যে এই অসুখ নিছকই ভারতেই সীমাবদ্ধ। ‘হয় আপনি আমাদের দিকে, নয় ওদের দিকে’, এই জাতীয় হুঙ্কার দুনিয়ার নানা জায়গা থেকেই ভেসে এসেছে। এই বঙ্গেও শোনা গিয়েছে ‘আমরা/ওরা’ গোছের স্পষ্ট ভাগাভাগি। প্রশ্নটা হল, এ ভাবেই সোজাসাপটা ‘এ-দিক’ আর ‘ও-দিক’ ভাগ করে ভাবনাকে বেঁধে রাখা চলে কি?আসলে চাই না। অথচ, আট আর নয়ের মাঝে সেটি বিদ্যমান। মধ্যবর্তী এই ধূসরতাটুকু ক্রমে উধাও। সবই হয় সাদা, নয় কালো। জানালেন মিঠু সেন। কথায় শোভন তরফদার‘আট তলা আপনি জানেন, ন’তলাও জানেন, কিন্তু আমি যদি বলি সাড়ে আট তলা, পৌনে নয় তলা, বা সে ভাবেই ধরুন সোয়া তিন তলা...? সেগুলোও তো আছে। ওঠার সময় হোক বা নামার সময় হোক, আট থেকে নয়ের মাঝখানে, বা তিন থেকে চারের মাঝখানে সেই বিন্দুগুলো আমরা নিয়মিত ভাবে পেরোই। কখনও লিফটে, কখনও সিঁড়ি দিয়ে। খেয়াল করি কি? প্রথমত, খেয়াল করি না। দ্বিতীয়ত, এবং সেটা আরও গুরুত্বপূর্ণও বটে, খেয়াল করতে চাই কি?’এই পর্যন্ত বলে যেখানে থামলেন মিঠু সেন, সেখান থেকেই আসলে তাঁর বক্তব্যের শুরু। কারণ, এই প্রসঙ্গ থেকেই তিনি এগোবেন গভীরতর একটি বিষয়ের দিকে। ইন বিটুইননেস। যা চোখে পড়ছে, তা তো পড়ছেই। কিন্তু, গোচরে যেটুকু এল, তাদের মাঝখানে কি থেকে যাচ্ছে আরও কিছু? যা অ-শ্রুত। যা অ-দৃশ্য। অথচ, তা বলে তাদের যে অস্তিত্ব নেই, তা নয়। ঠিক যেমন ওই সাড়ে আট বা পৌনে নয় তলা। আছে, আবার নেইও। আছে, যে হেতু মাপকাঠির অঙ্কে তাদের সুনির্দিষ্ট অবস্থান আছে। নেই, কারণ সেই সব অবস্থান আমাদের বিশেষ প্রয়োজনে লাগে না বলে আমরা তাকে স্বীকৃতি দিতে চাই না।এই চিন্তাসূত্রটি ধরিয়ে আমাদের রোজকার বেঁচে থাকার মধ্যে নিহিত একটি খটকার কথা তুলে আনেন মিঠু। ঘরেও নহে, পারেও নহে, যে জন আছে মাঝখানে... যে স্থান আছে মাঝখানে, কী হবে তাদের? এই মাঝখানের অবস্থানটাকেই মিঠু বলছেন ‘ইন বিটুইননেস’। এই জায়গাটুকুই এখন সবচেয়ে বিপন্ন। এমন নয় যে এই অসুখ নিছকই ভারতেই সীমাবদ্ধ। ‘হয় আপনি আমাদের দিকে, নয় ওদের দিকে’, এই জাতীয় হুঙ্কার দুনিয়ার নানা জায়গা থেকেই ভেসে এসেছে। এই বঙ্গেও শোনা গিয়েছে ‘আমরা/ওরা’ গোছের স্পষ্ট ভাগাভাগি। প্রশ্নটা হল, এ ভাবেই সোজাসাপটা ‘এ-দিক’ আর ‘ও-দিক’ ভাগ করে ভাবনাকে বেঁধে রাখা চলে কি?অঙ্কের হিসেবে স্বাধীনতার পর ছ’টি যুগ অতিক্রান্ত, নয়া শতাব্দীরও দু’দশক ফুরিয়ে এল প্রায়, অথচ পৃথিবীর গভীর গভীরতর অসুখ বলে যদি কিছু থাকে, তা এই ‘এপাং’ বনাম ‘ওপাং’! নানাবিধ মিডিয়ার দাপটে যেটুকু বেশি করে চোখে পড়ছে বা কানে আসছে, ধর্তব্যের মধ্যে যেন রইল স্রেফ সেটুকুই। সে সবের গভীরে, মাঝখানে কোথাও কিছু থেকে গেল কি না, সেই সন্ধান ক্রমেই ক্ষীণ হয়ে আসছে। কার্যত, বিলীয়মান বললেও মিথ্যে হবে না।এখানেই সমকালের একটি বড় সংকট দেখতে পান মিঠু। তিনি এই মুহূর্তে ভারতের কনসেপচুয়াল আর্টের সুখ্যাততম শিল্পীদের একজন। শিল্পের প্রথাগত সীমারেখা ভাঙচুর করেছেন। রং-তুলি ছাড়েননি বটে, কিন্তু পারফরম্যান্স আর্টেও তাঁর আগ্রহ এবং প্রসিদ্ধি। নিজেই বলেন, জীবনই তার শিল্পের মাধ্যম। সুতরাং, তাঁর সামনে প্রশ্ন ছিল, যে জীবনকে তিনি সরাসরি নিজস্ব শিল্পের মাধ্যম হিসাবেই ঘোষণা করতে চান, এই মুহূর্তে সেখানে সবচেয়ে বড় সংকটের বীজ ঠিক কোথায় নিহিত? তারই উত্তরে, খুব তাৎপর্যপূর্ণ ভাবে, মিঠু নিয়ে আসছেন ওই সাড়ে আট বা পৌনে নয় তলার প্রসঙ্গ।তাৎপর্যপূর্ণ শুধুমাত্র এই কারণে নয় যে এই পর্যবেক্ষণের একটি কাব্যিক মাত্রা আছে। বস্তুত, এই তল-বিভাজন নিয়ে তাঁর একটি কবিতাও আছে। সাড়ে আট বা পৌনে নয় তলার মতো অ-স্বাভাবিক স্থানের কথা সেই কবিতার মধ্যেই ছিল। এই যাকে অ-স্বাভাবিক বলে দেগে দেওয়া হল, তাকেই পাল্টা প্রশ্ন করতে চান, পাল্টা বিদ্ধ করতে চান মিঠু। সেই প্রতিপ্রশ্নের মধ্যে দিয়ে, নিজের অন্য রকম দর্শনভঙ্গির মধ্যে দিয়ে তিনি আমাদের ভাবনাচিন্তার চেনা ধাঁচধরনটিকেই গুলিয়ে দিতে চান। যাতে সেই ঘূর্ণিপাক থেকে উঠে আসে আমাদের ভাবনার মধ্যে লুকিয়ে থাকা একটি বড় খামতি, উদ্দেশ্য সেটাই। খামতি এই অর্থে যে সেখানে সাদা এবং কালোকেই দেখা হচ্ছে শুধু, কিন্তু তাদের মধ্যে জেগে থাকা, অথচ আপাত ভাবে দৃশ্যমান নয় এমন অজস্র ধূসরের কোনও স্বীকৃতি থাকে না। আমরা জানি, ধূসর মানেই আসলে মধ্যবর্তী। সাদাও নয়, কালোও নয়। আলোও নয়, অমাও নয়।এখান থেকেই অবশ্য আলোচনাটা ঈষৎ অন্য একটি দিকে ঘুরতে পারে। প্রশ্ন ছিল, নিজে শিল্পী বলে তাঁকে নানা রকম রং নিয়ে কাজ করতে হয়। সে ক্ষেত্রে তিনি সাদা কাকে বলবেন, আর কালোই বা, তাঁর মতে, কী?‘কালো মানে আমার কাছে এমন কিছু যা অফুরন্ত শক্তির আধার, বিপুল এনার্জি যা চারপাশের সব কিছুকে টেনে নিতে পারে, ঠিক যেমন ব্ল্যাক হোল, বা কৃষ্ণ গহ্বর।’ বললেন মিঠু। প্রকৃত পক্ষে তাঁর ব্যক্তিগত জীবনের সঙ্গেও কালো রংয়ের একটি সম্পর্ক আছে। শ্যামাঙ্গী মিঠুকে ছোটবেলা থেকেই গাত্রবর্ণের কারণে নানা রকম কথা শুনতে হয়েছে। সে সব কথা বিশেষ প্রীতিকর ছিল না।‘যখন সদ্য কলাভবনে এলাম, বছর সতেরো বয়েস, সে সময় একটি মেয়ে আমাকে বলল, কী সুন্দর গায়ের রং তোমার! আমি কেঁদে ফেলেছিলাম। দুঃখে, লজ্জায়। আমার মনে হয়েছিল, ও আমাকে র৵াগ করছে। সেই মনে হওয়ার কারণও ছিল। তত দিন পর্যন্ত গায়ের রং নিয়ে মূলত খোঁটাই শুনেছি আমি। সে দিন মেয়েটি আমাকে বলল, না, আমি তো র৵াগ করিনি। সত্যিই বলেছি। আমি যেন সেই মেয়েটির চোখ দিয়ে সে দিন নিজের দিকে তাকালাম। নতুন করে আবিষ্কার করলাম নিজেকে। বাড়িতে বাবা-মাকে চিঠি লিখলাম, আমি নিজের সত্যিকার পথটা খুঁজে পেয়েছি। তোমরা আমাকে এখানেই থাকতে দাও। অন্য কোথাও ভর্তি করার কথা আর ভেবো না। তার পর থেকেই কালো রংটাকে আমি নিজের মতো করে দেখার চেষ্টা করেছি’, জানালেন মিঠু।কিন্তু একেবারে সমকালে দাঁড়িয়ে কালো মানে তাঁর কাছে কী?‘সেটাই তো ভাবছি। আমরা কত সহজে কালো টাকা বলি, আবার পাশাপাশি কালো মেয়েও বলি, তাই না?’উল্টো দিকে, সাদা মানে তাঁর কাছে আশ্চর্য একটা সম্ভাবনা। বস্তুত, সাদা আর কালো বলতেই সাধারণ ভাবে যে সদর্থক আর নঞর্থক খোপের ভাগাভাগিটা করে ফেলা হয়, সেটাকেই ভাঙতে চান তিনি।‘বাহাত্তর বছরের স্বাধীনতার পরে শিল্পী হিসাবে আমার কাছে এটাই একটা বিরাট অস্বস্তির কারণ। এই যে রঙের মধ্যে নিহিত রাজনীতি। এমন না যে এটা আজকের। এমন না যে আমি নতুন কিছু বলছি। প্রশ্নটা হল, ভাবনার এই ধাঁচ তো এখনও আমাদের বন্দি করে রেখেছে। সেখান থেকে মুক্তি আর মিলল কই?’স্মৃতিতে ফিরে গিয়ে মিঠু জানালেন একটি ঘটনার কথা। বেশ কিছু বছর আগে, যখন তিনি এবং তাঁর স্বামী শমিত দাস দিল্লি শহরে জীবনযুদ্ধে ব্যস্ত।‘আমরা যাতায়াত করতাম বাসে, তখন দিল্লিতে মেট্রো এতটা ছড়ানো ছিল না। আমাদের খুব ইচ্ছে ছিল একটা মোটরবাইক কিনব, তাতে এ দিক ও দিক যাতায়াতটা একটু সহজ হবে। এমন সময় চোখে পড়ল একটা বিজ্ঞপ্তি। সরকারের একটি সংস্থা খান চল্লিশেক ছবি কিনবে, প্রতিটি ছবির দাম বোধহয় হাজারখানেক করে, এ রকম কিছু একটা। আমরা দরখাস্ত জমা দিলাম। ইন্টারভিউতে নিজেদের কিছু ছবি নিয়ে যেতে বলা হয়েছিল, আমি নিয়েও গিয়েছিলাম। তখন আমি সদ্য কলাভবন থেকে পাশ করে বেরিয়েছি, আমার ছবিতে সবুজ রং থাকত প্রচুর। সে সব দেখে ইন্টারভিউ বোর্ডের জনৈক আমলা বললেন, আপনি এত সবুজ দিয়েছেন কেন? এ তো পাকিস্তানের রং! বলা বাহুল্য, কাজটা পাইনি। কিন্তু, যে ধাক্কাটা পেয়েছিলাম, সেটা আজও ভুলিনি। সবুজ রঙটাকে যে এ ভাবে ব্যাখ্যা করা যেতে পারে, তা আমার কল্পনাতেই আসেনি। আর এখন দেখছি, সেই রংয়ের রাজনীতি আমাদের আরও বেশি করে গ্রাস করছে। যেন গেরুয়া মানেই ভারত, আর সবুজ মানেই পাকিস্তান। একেবারে ফর্মুলার মতো হয়ে উঠছে এই ভাগাভাগিটা। আমরা সেখান থেকে বেরোতে পারছি না। বেরোতে চাইছিও না হয়তো।’স্বাধীনতার ছ’টি যুগ পেরিয়ে যাওয়ার পরে এই খোপবন্দি বর্ণ-পরিচয় মিঠু সেনকে অস্বস্তিতে ফেলে। ঠিক যেমন অস্বস্তি উৎপাদন করে মাঝখানে যা আছে, মাঝখানে যে আছে, সে দিকে দৃকপাত না করার প্রবণতা। ধূসরকে ক্রমাগত অস্বীকার করার প্রবণতা। যেন, ধূসর বলে কিছু হয় না। যেন, হয় সাদা নয় কালোতেই বিভক্ত হয়ে আছে তাবৎ জগৎসংসার।দিল্লি শহরের উপকণ্ঠে ন’তলায় তাঁর স্টুডিও থেকে উঠে আসার সময় ভাবছিলাম, জীবনানন্দ কবেই লিখেছিলেন, আমরা মধ্যম পথে বিকেলের ছায়ায় রয়েছি। সমস্যা হল, এখন আর মধ্যম পথ বলে কোনও বস্তুর স্বীকৃতি আদৌ আছে কি? দিন এবং রাত্রির মাঝখানে, আলো এবং অন্ধকারের মাঝখানে অপরাহ্ন বলে যে কালপর্ব বিদ্যমান, যা পুরো দিন নয়, আবার রাতও নয়, নিজেদের জীবনযাপনে সেই ধূসরতাকে কতটুকু মেনে নিতে চাই আমরা?ভাবনার সুতো ছিঁড়ল গাড়ির কাচে টোকায়। সামনে তখন ১৫ অগস্ট। ছোট ছোট পতাকা হাতে নিয়ে ব্যস্ত রাস্তায় ঘুরছে শীর্ণ বাচ্চাদের দল। সে রকমই একজন টোকা দিয়েছিল। চোখ তুলতেই একটা পতাকা এগিয়ে দিল।গেরুয়া, সাদা, সবুজ... "
https://eisamay.indiatimes.com/editorial/interviews/interview-of-sugata-bose/articleshow/70431354.cms,নব্য-নাৎসিরা রয়েছে ট্রাম্প-পন্থীদের মধ্যেই ,"তিনের দশকে, ইউরোপে থাকাকালীন প্রকাশ্য ভাষণে নেতাজি বহু বার নাৎসিদের জাতিবিদ্বেষের সমালোচনা করেন। তাঁর এক চেক-ইহুদি বন্ধু কিটি কুর্তিকে তিনি পরিবার-সহ আমেরিকায় চলে যাওয়ার পরামর্শ দেন। এই ঘটনার বিবরণ কিটির ‘সুভাষচন্দ্র বোস অ্যাজ আই নিউ হিম’ বইতে আছে।","হাইলাইটসনেতাজিকে এ ভাবে দেখাটা দ্বিতীয় বিশ্বযুদ্ধের অপপ্রচারের অঙ্গ ছিল। নেতাজি যে ব্রিটিশ সাম্রাজ্যের বিরুদ্ধে লড়ছিলেন, দ্বিতীয় বিশ্বযুদ্ধের সময় তাদের সহযোগী ছিল আমেরিকাও। সেই যুদ্ধের সময় নেতাজির ভাবমূর্তিকে কলঙ্কিত করতে একাধিক বার তাঁকে ‘নাৎসিদের সহযোগী’ হিসাবে দেখানোর চেষ্টা হয়। প্রশ্ন উঠেছে, একজন বামপন্থী ডেমোক্র্যাটের চিফ অফ স্টাফ ‘নাৎসিদের সহযোগী’র ছবি আঁকা টি-শার্ট পরেন কী ভাবে? আমেরিকায় সুভাষচন্দ্র বসুর ভাবমূর্তি প্রসঙ্গে সুগত বসু। আলাপে অভিজিৎ সেনঅভিজিৎ সেন: নেতাজি সুভাষচন্দ্র বসুকে ‘নাৎসিদের সহযোগী’ বলা। কী ভাবে দেখছেন গোটা বিষয়কে?সুগত বসু: নেতাজিকে এ ভাবে দেখাটা দ্বিতীয় বিশ্বযুদ্ধের অপপ্রচারের অঙ্গ ছিল। নেতাজি যে ব্রিটিশ সাম্রাজ্যের বিরুদ্ধে লড়ছিলেন, দ্বিতীয় বিশ্বযুদ্ধের সময় তাদের সহযোগী ছিল আমেরিকাও। সেই যুদ্ধের সময় নেতাজির ভাবমূর্তিকে কলঙ্কিত করতে একাধিক বার তাঁকে ‘নাৎসিদের সহযোগী’ হিসাবে দেখানোর চেষ্টা হয়। এর পাশাপাশি, আমাদের মনে রাখতে হবে ১৯৩৩ থেকে ১৯৩৬ নেতাজিকে ইউরোপে নির্বাসনে যেতে বাধ্য করা হয়েছিল। সেই নির্বাসন শেষে, দেশে ফেরার আগে, মিউনিখের ডয়েশ অ্যাকাডেমির ডক্টর ফ্রাঞ্জ থিয়েরফেল্ডারকে লেখা এক চিঠিতে নেতাজি নতুন জার্মান জাতীয়তাবাদকে ‘সংকীর্ণ, স্বার্থপর এবং উদ্ধত’ বলে বর্ণনা করেছিলেন।তিনের দশকে, ইউরোপে থাকাকালীন প্রকাশ্য ভাষণে নেতাজি বহু বার নাৎসিদের জাতিবিদ্বেষের সমালোচনা করেন। তাঁর এক চেক-ইহুদি বন্ধু কিটি কুর্তিকে তিনি পরিবার-সহ আমেরিকায় চলে যাওয়ার পরামর্শ দেন। এই ঘটনার বিবরণ কিটির ‘সুভাষচন্দ্র বোস অ্যাজ আই নিউ হিম’ বইতে আছে। বহু বছর আগে নেতাজি স্মারক বক্তৃতা দিতে তিনি এখানে এসেছিলেন।এখন প্রশ্ন উঠতেই পারে নেতাজির মতো বামপন্থী সমাজবাদী এবং ফ্যাসিজমের সমালোচক কেন বিশ্বযুদ্ধের সময় জার্মানি ও ইতালি গেলেন? উত্তরটা সহজ। ভারতের স্বাধীনতা যুদ্ধে তিনি ২০ বছর (১৯২১-৪১) অংশগ্রহণ করেন। তিনি দেখেছিলেন মহাত্মা গান্ধীর ডাকে কী ভাবে মানুষ স্বতঃস্ফূর্ত ভাবে সাড়া দেয়। কিন্তু ব্রিটিশ শাসক সাফল্যের সঙ্গে ভারতের সেনাবাহিনীকে এই আন্দোলন থেকে বিচ্ছিন্ন রাখতে সমর্থ হয়।নেতাজির মনে হয়েছিল, বিশ্বযুদ্ধের ডামাডোলে ভারতীয় সেনাবাহিনীর কাছে পৌঁছনো গেলে তাদের আনুগত্য ব্রিটিশ সম্রাট থেকে ভারতের দিকে আনা সম্ভব হবে। এই কারণে তিনি সেই সব দেশের সঙ্গে যোগাযোগ করেন যারা যুদ্ধে ব্রিটেনের বিরোধীপক্ষে ছিল এবং যেখানে ভারতীয় যুদ্ধবন্দিদের সংখ্যাও ছিল যথেষ্ট। তাই ব্রিটিশ সাম্রাজ্যবাদী শক্তি তাঁকে কখনও ক্ষমা করেনি।জার্মানি সোভিয়েত ইউনিয়ন আক্রমণ করলে নেতাজি তৎকালীন জার্মান বিদেশমন্ত্রী জোয়াকিম ফন রিবেনট্রপকে লেখা এক চিঠিতে জানান, জার্মান সেনাবাহিনী যদি কোনওদিন ভারতে আসে তা হলে সেটা শত্রুর পদধ্বনি হিসাবেই দেখা হবে। বিভিন্ন রেডিয়ো সম্প্রচারেও তিনি স্পষ্ট জানিয়ে দেন, দেশ ছেড়ে আসার পরেও সমাজতন্ত্র ও অর্থনীতি সংক্রান্ত তাঁর চিন্তাভাবনা বিন্দুমাত্র পাল্টায়নি।আপনি এক বার বলেছিলেন আমেরিকায় নেতাজি সম্পর্কে দু’রকম ধারণা প্রচলিত আছে। একটা শিক্ষিত এলিটদের মধ্যে। দ্বিতীয়টি সেখানকার আম আদমির মধ্যে। এই বিষয়ে যদি একটু আলোকপাত করেন।শিক্ষিত শ্রেণির মধ্যে, কলেজ ও বিশ্ববিদ্যালয় ক্যাম্পাসে নেতাজিকে নিয়ে বস্তুনিষ্ঠ চর্চার একটা ধারা চলে আসছে। বিশ্ব ইতিহাসের পরিপ্রেক্ষিতে সেই মূল্যায়ন নেতাজির পক্ষেই গিয়েছে। নেতাজিকে নিয়ে আমার বই ‘হিজ ম্যাজেস্টিজ অপোনেন্ট’ হারভার্ড ইউনিভার্সিটি প্রেস প্রকাশ করে ২০১১ সালে। এবং সেটি বহু জায়গায় পঠিত ও প্রশংসিতও হয়েছে। কিন্তু আমারও আগে একাধিক মার্কিন পণ্ডিত নেতাজিকে নিয়ে লিখেছেন। ১৯৯০ সালে লেনার্ড গর্ডনের ‘ব্রাদার্স আগেনস্ট দ্য রাজ’ প্রকাশ করে কলম্বিয়া ইউনিভার্সিটি প্রেস। প্রসঙ্গত, অধ্যাপক গর্ডন একই সঙ্গে ইহুদি এবং নিউ ইয়র্ক বাসী। যদিও একজন লেখকের ক্ষেত্রে তাঁর আইডেন্টিটি গুরুত্বপূর্ণ বলে আমি মনে করি না। এর পাশাপাশি, নেতাজি এবং আজাদ হিন্দ ফৌজ নিয়ে চর্চার ক্ষেত্রে উল্লেখযোগ্য অবদান রয়েছে পিটার ডব্লু ফে এবং জয়েস লেব্রার।আবার এই আমেরিকাতেই রয়েছে এক বিশাল জনতা যারা নিজের দেশের বাইরে অন্য কিছু জানতে আগ্রহী নয়। তাদের অজ্ঞতার হার বেশ উপরের দিকেই। তবে শুধু এই অজ্ঞতার জন্যই সাম্প্রতিক বিতর্কটি উঠে এসেছে, তা কিন্তু নয়। মার্কিন কংগ্রেসে যে চার জন নব-নির্বাচিত সদস্য রয়েছেন, তাঁদের জঘন্য ভাবে আক্রমণ করে চলেছেন ডোনাল্ড ট্রাম্প ও তাঁর সমর্থকরা। এই ‘স্কোয়াড’-এরই অন্যতম আলেকজান্দ্রিয়া ওকাসিও-কর্তেজ। ট্রাম্প নিজেই তাঁদের নিজেদের দেশে ফিরে যাওয়ার নিদান দিয়েছেন। যদিও এরা সবাই মার্কিন নাগরিক এবং তিন জনের জন্ম আমেরিকার মাটিতেই।এটা সত্যিই অদৃষ্টের পরিহাস যে সৈকতকে যেখানে টি-শার্ট পরার জন্য কাঠগড়ায় তোলা হচ্ছে, সেখানে আসল নিও-নাৎসিরা ছড়িয়ে রয়েছে ট্রাম্পের সমর্থকদের মধ্যেই। বছর দু’য়েক আগে শার্লটসভিলে হিংসা ছড়িয়েছিল এরাই।আলেকজান্দ্রিয়াদের আর একটা সমস্যাও সামলাতে হচ্ছে। যেহেতু এঁরা বিদ্রোহী এবং প্রচারের আলোয়, তাই ডেমোক্র্যাট মহলের সবার কাছে এঁরা প্রিয় নন। সেই কারণে, সামান্য কোনও অজুহাত পেলেই সমালোচকরা তাঁদের অপদস্থ করার চেষ্টা করেন।কোনও কোনও মহলে বলা হচ্ছে, একজন মার্কিন কংগ্রেস সদস্যের গুরুত্বপূর্ণ কর্মী হিসেবে সৈকতের আরও সাবধানী হওয়া উচিত ছিল। এর প্রভাব এতটা হবে, তিনি আন্দাজ করতে পারেননি।আমেরিকায় অনাবাসী ভারতীয়দের নানা সাংস্কৃতিক অনুষ্ঠানে আমি ছেলেমেয়েদের নেতাজির ছবি আঁকা এই ধরনের টি-শার্ট পরতে দেখেছি। এই সব টি-শার্টের কাটতি ভালোই। আমার মনে হয়, সৈকতও এমনই কোনও অনুষ্ঠান থেকে ওই টি-শার্ট কিনে থাকবেন। যদি এই ভাবেই কেউ শিকড়ের কাছে ফিরতে চায়, স্বাধীনতা সংগ্রামে নেতাজির ভূমিকা জানতে চায় তাতে ক্ষতি কী? তবে আমার পরামর্শ, এটা নিয়ে রক্ষণাত্মক হওয়ার কোনও প্রয়োজন নেই। আমেরিকায় নতুন ভারতীয় প্রজন্ম শুধু তাদের বিবেক ও বুদ্ধি-বিবেচনার প্রতি সৎ থাকুক। তা হলেই হবে।ইজরায়েল কী চোখে দেখে নেতাজিকে? কারণ এই ঘটনার পর সব থেকে বেশি সমালোচনা এসেছিল জিউয়িশ টেলিগ্রাফ এজেন্সি এবং সাইমন ওয়াইজেন্থাল সেন্টারের র৵াবাই এব্রাহাম কুপারের কাছ থেকে।কোনও মন্তব্যকেই মাত্রাছাড়া গুরুত্ব দেওয়া উচিত নয়। এই বিষয়ে আমাদের সাবধানী হওয়া উচিত। নেতাজি সম্পর্কে ইজরায়েলের সরকারি অবস্থান আমার জানা নেই। কিন্তু নেতাজিকে নিয়ে যে সব ইতিহাসবিদ কাজ করেছেন, তাঁরা প্রত্যেকে তাঁর ইতিবাচক মূল্যায়নই করেছেন।আমার মনে হয় এই বিতর্কের পিছনে নিউ ইয়র্কের স্থানীয় রাজনীতিরও হাত রয়েছে। সেখানে রাজনীতিবিদদের সমস্ত গোষ্ঠীর স্বার্থেরও খেয়াল রাখতে হয়। আলেকজান্দ্রিয়া নিউ ইয়র্ক থেকেই নির্বাচিত প্রতিনিধি। তাই তাঁর ভাবমূর্তিকে কলঙ্কিত করতে এটি এক সুপরিকল্পিত প্রয়াসও হতে পারে।আমেরিকায় নেতাজি সুভাষচন্দ্র বসুর চিন্তাভাবনার প্রসারের জন্য ভারত থেকে কোনও উদ্যোগ নেওয়া হয়েছে কি?নেতাজি রিসার্চ ব্যুরোর পক্ষ থেকে আমরা বিভিন্ন সময় সেখানে সেমিনার ও কনফারেন্সের আয়োজন করেছি। আমেরিকাবাসী কেউ এই ধরনের আয়োজন করলে তাঁর পাশেও থেকেছি। সব থেকে গুরুত্বপূর্ণ, সে দেশের কোনও স্কলার নেতাজিকে নিয়ে গবেষণা করতে চাইলে আমাদের তথ্যভাণ্ডার তাঁদের কাছে পৌঁছে দিয়েছি।১৯৮৪ সালে শরৎকালে (ফল) আমি প্রথম ছাত্র হিসাবে আমেরিকা যাই। ১৯৮৬ সালে সাউথ এশিয়ান স্টাডিজ সংক্রান্ত এক সম্মেলনে আমি নেতাজির জীবন নিয়ে আমারই তৈরি ‘রেবেলস আগেনস্ট দ্য রাজ’ নামে একটি তথ্যচিত্র দেখাই। এই ছবিটি আজও আমেরিকার বিভিন্ন কলেজ, বিশ্ববিদ্যালয়ের ইতিহাসের ক্লাসে প্রদর্শিত হয়। সেখানে প্রামাণ্য ফিল্ম ফুটেজের পাশাপাশি তিন জন আমেরিকান পণ্ডিতেরও সাক্ষাৎকার আছে। এঁরা হলেন লেনার্ড গর্ডন, পিটার ফে এবং পল গ্রিনো। শেষোক্ত জনের বাংলায় তেতাল্লিশের দুর্ভিক্ষ নিয়ে বইও আছে।আমি মনে করি, ৬০ লক্ষ ইহুদিকে হত্যার সমস্ত দায় যেমন নাৎসিদের, ঠিক তেমনই তেতাল্লিশের দুর্ভিক্ষে ৩৫ লক্ষ মানুষের মৃত্যুর জন্য ব্রিটিশ প্রশাসন সমান ভাবে দায়ী। এটা ছিল নীরব গণহত্যা। নাৎসিদের জাতিবিদ্বেষ নিয়ে কথা হয়, কিন্তু তৎকালীন ব্রিটিশ প্রধানমন্ত্রী উইনস্টন চার্চিলও একই দোষে দোষী ছিলেন।দ্বিতীয় বিশ্বযুদ্ধে আমেরিকা জোট বেঁধেছিল জোসেফ স্ট্যালিনের সঙ্গে। অথচ দু’জনের ভাবনায় কোনও মিল ছিল না। একই ভাবে, মতবাদে না মিললেও, স্বাধীনতা অর্জনের উদ্দেশ্য, ব্রিটিশ শাসনের অবসানের লক্ষ্যে জার্মানি এবং ইতালির সঙ্গে জোট বাঁধতে চেয়ে পরাধীন ভারতের এক নাগরিক হিসাবে নেতাজি কোনও অন্যায় করেননি।দক্ষিণ এশিয়ার নবীন প্রজন্মের অনেকেই আজ নেতাজির জীবন ও কর্ম সম্পর্কে জানতে আগ্রহী। কিন্তু নেতাজিকে বুঝতে বিশ্ব ইতিহাসে তাঁর স্থান সম্পর্কেও জানতে হবে। ভারতের স্বাধীনতা আন্দোলনে নেতাজির অবদান সম্পর্কে দরকার ধারাবাহিক বিজ্ঞানমনস্ক গবেষণা। এইটুকু হলেই যথেষ্ট।সুগত বসু হার্ভার্ড বিশ্ববিদ্যালয়ে ইতিহাসের শিক্ষক "
https://eisamay.indiatimes.com/editorial/interviews/interview-of-amitava-ghosh/articleshow/70214168.cms,"ক্লাইমেট চেঞ্জ নিয়ে মুখ খুললেই প্রশ্ন ওঠে, আপনি কি দেশ বিরোধী? ","‘গান আইল্যান্ড’ রুদ্ধশ্বাসে পড়তে পড়তে বারবারই মনে হয়েছে, আপনার কাছে ‘ফেট’ শব্দটার সংজ্ঞা কী?","সাহিত্য, পরিবেশ, উদ্বাস্তু-সমস্যা। ‘গান আইল্যান্ড’-এর সূত্রে নানাবিধ কথা। বললেন অমিতাভ ঘোষ। আলাপে শোভন তরফদারশোভন তরফদার: ‘গান আইল্যান্ড’ রুদ্ধশ্বাসে পড়তে পড়তে বারবারই মনে হয়েছে, আপনার কাছে ‘ফেট’ শব্দটার সংজ্ঞা কী?অমিতাভ ঘোষ: আমরা তো বলি নিয়তি এমনিতে। কিন্তু ফেটের উল্টোটা কী হবে? মানে, ফেটের বিপরীতার্থ কী ঠিক ভাবে বলা যেতে পারে? সেটা ধরুন হল ‘চান্স’। কিন্তু ‘চান্স’ কথাটার বাংলার ইকুইভ্যালেন্ট কী হবে বলুন তো? মানে, আপনার মতে কী?আসলে চান্সের সত্যিই কোনও আক্ষরিক বাংলা আছে কি? ‘সম্ভাবনা’ বললে হল না।না, সেটা তো হবে না। সেটা তো পসিবিলিটি। হয়তো আমরা বলি দৈবক্রম, দৈবঘটিত। কিন্তু দৈবক্রম মানেটা কী? সেটাই তো ফেট। যা দেবতারা করে গিয়েছেন, তাই দৈবঘটিত।আপনি এই উপন্যাসে বিভিন্ন শব্দের আদি রূপ নিয়ে, তাদের নানা রকম অর্থ নিয়ে আশ্চর্য খেলা করেছেন। তারই একটা রেশ নিয়ে আমি দেখছিলাম, ইংরেজি ‘ফেট’ শব্দটা এসেছে ‘ফেটাম’ থেকে, যার অর্থ হচ্ছে, দ্যাট হুইচ হ্যাজ বিন স্পোকেন। যা বলা হয়ে গেছে। একেবারে গোড়ায় ছিল লাতিন কথা ‘ফারি’, যার অর্থ হচ্ছে স্পিক। সেখান থেকে আসে ‘fatum’... যা ইতিমধ্যেই কথিত। দ্যাট হুইচ হ্যাজ বিন স্পোকেন। এরই সঙ্গে আসে একটি ইতালিয় শব্দ। ফাতো। সেখান থেকে এসেছে ফেট। যা ইতিমধ্যে বলা হয়ে গিয়েছে। আপনার এই উপন্যাসকে যদি ওই ভাবে ভাবি, যা ইতিমধ্যে বলা হয়ে গিয়েছে, সেটাই ফিরে আসছে আবার।পুরো জিনিসটাই জানেন, অর্থাৎ এই শব্দটার মধ্যে যা নিহিত, দৈবক্রম বা দৈবঘটিত। এই কথাটার মধ্যে ফেট আর চান্স, দুটোই মেশানো। এক দিক থেকে খুব ইন্টারেস্টিং ব্যাপার। এই দুটো শব্দ, যাদের ব্যবহারটা একেবারেই উল্টো, অর্থের ব্যঞ্জনায় তারা মিলে যাচ্ছে। আসলে বাংলা ভাষায়, অনেক ভাষাতেই তাই, এই দুটোর মধ্যে সে রকম কোনও তফাতই নেই! চান্স কী, আর ফেট যে কী, তার মধ্যে তফাতই নেই! এটা আমার কাছে খুবই ইন্টারেস্টিং লাগে। এক দিক থেকে বলতে পারেন এ সব ব্যাপার নিয়ে আমাদের ভাবনাচিন্তার ধারাটাই আলাদা। এই বইটাতে দেখুন, কত রকমের চান্স আছে, কো-ইনসিডেন্স আছে। সেটাকে যদি বলি দৈবক্রম, তা হলে তো তাদের মানেটাই উল্টো হয়ে যায়। আবার, এটাতে মনসা দেবীও আছেন।হ্যাঁ, মনসাও আছেন। আর সেই যে বন্দুকি সদাগর, সেও তো যেন আসে আখ্যানে। যখন ঝড় আসে, তখন পথ বাতলে দেয় বিচিত্র যে পুরুষ, রফি বলে ওই তো বন্দুকি সদাগর, তাকে সমর্থন করে ইতালীয় বিদূষী চিন্তা...হ্যাঁ, তবে দেখা দেয় মানে রফি আর চিন্তা ভাবে লোকটা হয়তো বন্দুকি হতে পারে...একদমই তাই। এই ‘হতে পারে’ নিয়ে গোটা কাহিনি জুড়েই আশ্চর্য খেলা করেছেন আপনি। এই সূত্রে একটা প্রশ্ন। আপনি বলছেন, অন্যদের থেকে মানুষকে যা আলাদা করে দেয়, তা হল স্টোরিটেলিং। এও বলছেন, ‘অ্যান্ড থ্রু স্টোরিজ ইউনিভার্স ক্যান স্পিক টু আস’। আমার প্রশ্ন, স্টোরি কাকে বলবেন?স্টোরিকে তো আমরা এমনিতে বলব গল্প। কিংবা কাহিনি, বা রচনা। কত রকমের কথা আছে।হ্যাঁ, নানা রকম। গল্প, কাহিনি, রচনা, আখ্যান।ইংরেজিতে স্টোরির জন্য অতগুলো শব্দ নেই। ওদের হয়তো ‘লেজেন্ড’ আছে।আবার ‘ন্যারেটিভ’ বললেও স্টোরি হল না।হ্যাঁ, ন্যারেটিভ বললেও তো ঠিক স্টোরি বলা হল না। এই যে ‘স্টোরি’ শব্দটা, সেটার ডেরিভেশনটাও তো খুব ইন্টারেস্টিং, তাই না? ইটালিয়ানে কিন্তু ‘স্তোরিয়া’ মানে গল্প আর হিস্ট্রি দুটোই। ইংরেজিতে যেটা তফাৎ করা হয়, একটা স্টোরি একটা হিস্ট্রি, ইটালিয়ানে কিন্তু দুটোই এক। আর ওদেরও কিন্তু এ ক্ষেত্রে শব্দের ভাঁড়ারটা বেশ ছড়ানো। আমরা যেমন বলি রচনা, ওরা বলে দিপানামেন্তো। ওদের ভাষাতেও অনেক রকম শব্দ আছে এটার জন্য। তবে, ওই যে বললাম ‘স্তোরিয়া’র মধ্যে গল্প আর ইতিহাস হাত ধরাধরি করে থাকে।আপনার এই কাহিনিতে বার বার এসেছে না-মানুষী সক্রিয়তার কথা, পরিভাষায় যাকে বলে এজেন্সি। পৃথিবী কথা বলছে, জল বলছে, মেঘ বলছে, ডলফিন কথা বলছে...কিন্তু ঠিক যে কথা বলছে, তা নয়। শুধু বলতে যে পারে, সেই পসিবিলিটিটা আছে।কিন্তু আমরা তো এতে বিশ্বাসই করি না। মানে আমি বলছি, আমাদের তথাকথিত সভ্যতা তো এতে বিশ্বাসই করে না।আমাদের আধুনিক সভ্যতা বলতে পারেন।হ্যাঁ। আধুনিক সভ্যতা। তারা এটা ভাবতেই চায় না। তা হলে কি এটা বলা যাবে যে, আমরা যে সার্কল অফ রিজনের মধ্যে বাস করি, আপনি তাকেই আক্রমণ করছেন? সেটা বলতে পারেন। ধরুন, এই নন-হিউম্যান এজেন্সিটা কার মধ্যে মূর্ত হয়ে উঠছে। মনসাদেবী। সেটা নিয়েই তো গল্পটা। আমাদের আগে যাঁরা পৃথিবীতে ছিলেন, তাঁরা কিন্তু এই জিনিসটা খুবই কল্পনা করতে পারতেন। ভাবতে পারতেন যে, একটা নন-হিউম্যান এজেন্সি আছে, তাই না? আর আসলে নন হিউম্যান এজেন্সি তো আছেই। এখন তো দেখছি, পৃথিবীর ভিতরেও একটা এজেন্সি আছে। সেই সম্ভাবনাগুলো আগে আমরা ভাবতে পারতাম, আজকাল আর পারি না। কেন পারি না? সভ্যতার কারণে? তা হলে সে সভ্যতাকে কি আক্রমণ করাটাই উচিত নয়?একটা জায়গা খুব ইন্টারেস্টিং মনে হয়েছে, যেখানে আপনি ইংরেজি জেকোবিয়ান ড্রামার প্রসঙ্গে লিখছেন, যদি কয়লা না জ্বালাতেন, তা হলে কি ওঁরা লিখতে পারতেন আদৌ? আদৌ পারতেন না। সেই যুগটা ছিল লিটল আইস এজ। ও দেশে ভীষণ শীত। যদি কয়লা না থাকত, ওরা কি সে ভাবে লিখতে পারত? দেখুন, এই দুটো জিনিস কেমন একসঙ্গে মিলে গিয়েছিল সে যুগটাতে, মানে লিটল আইস এজে। এ দিকে সব কিছু ধ্বংস হয়ে যাচ্ছে, তার ভিতরেও ওরা কতরকমের ভাবনাচিন্তা করছে। আর আমাদের দেশেও। দেখুন এই পুরো বিষ্ণুপুরী স্থাপত্য, তখনই তো সব হল। তাই না? তাজমহল হল। এক জন ঐতিহাসিক আছেন, ইউসিএলএ-তে, সুগত রায়, তিনি একটা অসাধারণ বই লিখেছেন মথুরার উপরে, ‘ক্লাইমেট চেঞ্জ অ্যান্ড দ্য আর্ট অফ ডিভোশন: জিওএসথেটিকস ইন দ্য ল্যান্ড অফ কৃষ্ণ ১৫৫০-১৮৫০’। তাঁর যুক্তি, সেই লিটল আইস এজের সঙ্গে মথুরার স্থাপত্যের নিবিড় যোগসূত্র আছে। আমার এটা খুবই ইন্টারেস্টিং লাগে, লিটল আইস এজ নিয়ে কত রকমের ভাবনাচিন্তা বেরোচ্ছে। এর থেকে বোঝা যায়, আমরা চিরকালই পৃথিবীর নানাবিধ পরিবর্তনের উপরে নির্ভরশীল ছিলাম। কিন্তু, এখন সত্যি বোঝা যাচ্ছে, কী ভাবে তলে তলে অনেক কিছু বদলে গিয়েছে।বইটির ২১৪ পাতায় আপনি লিখছেন, আই অ্যাম নট ইন কন্ট্রোল অফ হোয়াট আই অ্যাম ডুইং, আই অ্যাম বিইং পজেস্‌ড্। এটার ব্যাখ্যাটা কী? বিইং পজেস্‌ড্‌ হল, নিজের স্বাধীনতাটা হারিয়ে ফেলা। তাই না? হারিয়ে ফেলা, যার কোনও ব্যাখ্যা নেই, কিন্তু সেই স্বাধীনতাটা হারিয়ে যাচ্ছে। এটা তো অনেক লোকেরই হয়। একটা সভারিনিটি চলে যাচ্ছে, হঠাৎ, সেটাই এক ধরনের পজেশন বলতে পারেন। আমি আমার নিজের জীবনেও অনেক অদ্ভুত জিনিস দেখেছি। আমি যখন কলেজে পড়ি, বছর ১৮-১৯ বয়স, তখন এক বন্ধুর সঙ্গে গিয়েছিলাম রণথম্ভোর। তখন রণথম্ভোর এমন ছিল না। একবারেই জঙ্গল। আর ওখানে একটা কেল্লা তো আছেই, লাগোয়া দু’একটা গ্রাম। আমি আর আমার বন্ধু গিয়েছিলাম দিল্লি থেকে, সঙ্গে ছিল একটা তাঁবু, সেই তাঁবু খাটিয়ে আমরা গ্রামের কাছেই ছিলাম। হঠাৎ রাত্রিবেলা নানা রকম কোলাহল শুনে বেরিয়ে এলাম। দেখি, গ্রামের লোকেরা কোথায় যেন যাচ্ছে। একেবারে জঙ্গলের ভিতরে কোথাও একটা। ঘুটঘুটে অন্ধকার। রাত্তিরে দুটো নাগাদ হবে। আমরাও গ্রামবাসীদের সঙ্গে হেঁটে অনেকটা দূর গেলাম। বাঘের ডাকটাকও শুনতে পাচ্ছি। হাড়-হিম করা অভিজ্ঞতা। তখন ফরেস্ট গার্ড-টার্ড কিছুই ছিল না। শেষ পর্যন্ত এমন একটা জায়গায় এলাম, যেখানে খানিকটা ফাঁকা একটা চত্বর গোছের, কিন্তু ছোট্ট একটা মন্দির ছিল। সেখানে এক ওঝা, আর তার হাতে একটা তলোয়ার। সেই তলোয়ারটাকে সে আগুনের ভিতরে রাখল। আমরা দেখছি, তলোয়ারটা একেবারে লাল হয়ে গেছে। তার পর সেই তলোয়ার মুখে নিয়ে সে নানা রকম কসরৎ করল, অথচ কিচ্ছু হল না। তার পরে অনেকে গেল ওঝাটার কাছে, আর সেও তাদের খুব মারধর করল, ওই তলোয়ারটা দিয়ে। এটা অনেকক্ষণ চলল, দু’তিন ঘণ্টা। যখন ফিরে আসি, তখন মোটামুটি সূর্য উঠছে। তো সারা রাত আমরা কী অদ্ভুত একটা স্পেকট্যাকল দেখলাম, বললে এখন লোকে বিশ্বাসও করে না জানেন! কিন্তু এটা আমি চাক্ষুষ দেখেছি।অবিশ্বাস্য। একটা কথা বলুন। আপনি লিখছেন, ফ্রম দ্য অরিজিন স্যালভেশন কামস। আপনি যখন এ রকম একটা সুরে শেষ করছেন, তার মানে কি কোথাও একটা জায়গা রেখে দিচ্ছেন আশার জন্য? দেখুন, অনেক দিন আগেই, ১৯৬৬ সালে মার্টিন হাইডেগার বলে গিয়েছেন, ওনলি আ গড ক্যান সেভ আস নাও। সেই পরিস্থিতিতেই তো আমরা পৌঁছে গেছি, তাই না? যদি কোনও আশা থাকে, তা হলে কে জানে কোথায় আছে...মার্ক ফিল্ড, ব্রিটেনের বিদেশ দফতরের মন্ত্রী কিছু দিন আগে মহিলা পরিবেশ-কর্মীকে কী ভাবে শারীরিক নিগ্রহ করলেন… ভিডিয়োটা দেখেছেন? কী বিচ্ছিরি ভাবে মেয়েটিকে আক্রমণ করেছে। এ ভাবেই তো চলছে। আর ভারতে তো ক্লাইমেট চেঞ্জ নিয়ে কাগজে তেমন কিছু লেখাই হয় না। আমার টুইটার ফিডে আমি যখনই ক্লাইমেট চেঞ্জ নিয়ে টুইট করি, অনেকে খুব রেগে যায়। তাদের বক্তব্য, আপনি শুধু খারাপ খবর রটাচ্ছেন, আপনি কি অ্যান্টি ন্যাশনাল?মুশকিল হল, ক্লাইমেট চেঞ্জ সম্বন্ধে যা-ই বলা হোক না কেন, ধরে নেওয়া হচ্ছে, নিশ্চয়ই সেটা উন্নয়নের ঠিক বিপরীত একটা মেরু। তাই তো হচ্ছে। সে কারণে লোকে আর ভাবতেও চায় না। আমাদের কী পরিস্থিতি, কোথায় এগিয়ে যাচ্ছি, সে সব ভাবলে লোকে পাগল হয়ে যেতে পারে। সত্যিই এই ক্রাইসিসটা দিনে দিনে এত খারাপের দিকে যাচ্ছে, ….এটা কেন হল? খুব সহজ ভাবেই বলা যেতে পারে, আসলে আমরা যেটা পৃথিবী থেকে নির্বিচারে তুলে নিয়েছি, এই ফসিল ফুয়েলগুলো ধরুন, কয়লা কিংবা পেট্রল... আসলে আমরা যদি একটা গল্প হিসেবেই বলতে চাই, তা হলে এটাও বলা যায়, দিস ইস দ্য রিভেঞ্জ অফ দ্য গাইয়া! রিভেঞ্জ অফ দ্য আর্থ। পৃথিবীর প্রতিশোধ। মানে, পৃথিবী এখন আমাদের দেখাচ্ছে, তোমরা কতই তুচ্ছ! এখন তো বলা হচ্ছে, দিস ইজ দ্য গ্রেট এক্সটিংশন। সিক্সথ গ্রেট এক্সটিংশন। প্রতিদিন নাকি অগণিত স্পিসিস অবলুপ্ত হয়ে যাচ্ছে।একটু অন্য প্রসঙ্গে যাই। বইটার শেষের দিকে দেখছি, নীল একটা নৌকোয় চড়ে উদ্বাস্তুরা তীরের দিকে আসছে, আর সেই নৌকোটাকেই ভয় পাচ্ছে ইউরোপিয়রা। তারা যখন চিৎকার করছে, ইউরোপ ফর ইউরোপিয়ানস, সেন্ড দেম ব্যাক, সেন্ড দেম ব্যাক, তখন সেই হুঙ্কার গভীরে একটা ভয় থেকেই উঠে আসছে। সেটা কি এই ভয় যে এক সময়ের উপনিবেশ পাল্টা আঘাত করতে উদ্যত? সে ভাবে তো ঠিক বলা যায় না। কারণ, ওখানে যে কাণ্ডটা ঘটছে, সেটা এখানেও হচ্ছে। আমাদের দেশেও তো এই উদ্বাস্তুর ব্যাপারটা বিরাট ইস্যু হয়ে যাচ্ছে, তাই না? আমি কিন্তু এটাকে ‘কলোনি স্ট্রাইকস ব্যাক’-এর দিক থেকে দেখি না। আসলে, এক দিকে নয়া প্রযুক্তি অন্য দিকে মানুষের মুভমেন্টের ভিতরে এমন একটা যোগসূত্র এখন গড়ে উঠেছে যে এই যাওয়া-আসাটাকে হয়তো আর থামানোও যাবে না। এক জন মাইগ্র্যান্ট, বাঙালি মাইগ্র্যান্ট আমাকে খুব দামি একটা কথা বলেছিল। তার বক্তব্য ছিল, এই যে মাইগ্রেশন কী ভাবে থামানো যায়, তা নিয়ে সারাক্ষণ আলোচনা হচ্ছে, সে সবের কোনও অর্থ নেই। মাইগ্রেশন দশ মিনিটে রুখে দেওয়া যায়। বললাম, কী করে? বলল, ইন্টারনেটটা বন্ধ করে দিন, সব থেমে যাবে। এখন প্রশ্ন, ইন্টারনেট কি বন্ধ করা যাবে? যাবে না। সম্ভবই নয়। সেটা বুঝলেই আপনি বুঝতে পারবেন, এই ব্যাপারটা আর আমাদের হাতে নেই। এটা এখন মেশিনের হাতে।বইতে এক জায়গায় আছে, ইন্টারনেট এখন বেআইনি অভিবাসীদের জাদু কার্পেট। সত্যিই তাই। ধরুন, যারা বাংলাদেশ থেকে যাচ্ছে, তারা দালালদের পেমেন্টটা কী ভাবে করছে? নানা রকম অ্যাপ দিয়ে। আর এটা তো শুধু একটা পেমেন্ট নয়। প্রতিটি ধাপে টাকা দিতে হয়। সে ভাবেই ওরা যায়, বিদেশ বিভুঁইয়ে, টাকা দিতে দিতে যায়, সম্বল বলতে শুধু একটা মোবাইল ফোন। এক মহাদেশ থেকে অন্য মহাদেশে পুরো এই যাত্রাটা সম্পূর্ণ ওই মোবাইল ফোনের ওপর নির্ভর করে। অদ্ভুত লাগে না? আপনি যদি গুগল ইমেজেসে মাইগ্রেশন লিখে সার্চ করেন, দেখবেন প্রায় প্রতিটি ছবিতেই মাইগ্র্যান্টের হাতে ফোন।আর একটা ইন্টারেস্টিং জায়গা রয়েছে। যেখানে টিপু এই বইয়ের কথক দীননাথকে বলছে, তুমি পাসপোর্টে বিশ্বাস কর? পড়তে গিয়ে মনে হচ্ছিল, সত্যজিতের শেষ ছবি ‘আগন্তুক’-এ মনমোহন মিত্র নামে সেই অতিথি গৃহকর্তা সুধীন্দ্রকে এরকমই একটা প্রশ্ন করেছিল। এমনিতে তো গোটা দুনিয়া পাসপোর্টকে তথাকথিত বৈধ অস্তিত্বের প্রমাণ বলেই ধরে নেয়। আপনি যখন সেই ভাবনাটাকে কনটেস্ট করছেন… আমি করছি না। যে ছেলেগুলো ওই ভাবে দেশান্তরে পাড়ি দেয়, তারা করছে।হ্যাঁ, ছেলেগুলোই করছে। তবে, আপনি তো লেখক, তাই ছেলেগুলোর কার্যক্রমের মধ্যে আপনার চিন্তারও একটা ধাঁচ বেরিয়ে আসে। সত্যি কথা বলতে গেলে, আমার সারা জীবনই পাসপোর্টের সঙ্গে জড়িত। পাসপোর্ট, ভিসা নিয়ে আমরা সবাই মাথা ঘামাই। কিন্তু এই দূর দেশে পাড়ি দেওয়া ছেলেগুলো প্রথমেই, পুরো জার্নিটা শুরু করার আগেই, পাসপোর্টটা ছুড়ে ফেলে দেয়। ওদের পাসপোর্ট নেই, পাসপোর্ট লাগেও না। যদি কোথাও পাসপোর্ট দরকার হয়, দিয়ে দিল কিছু টাকা, দিব্যি একটা পাসপোর্ট চলে আসবে! এটা আমরা ভাবতেও পারি না, অথচ এটা বাস্তব। মানে, ওরা নিজেরাই তো আমাকে বলেছে। এতে লুকোনোরও কিছু নেই। সবাই জানে, এ ভাবেই চলে আজকাল, অথচ, এগুলো শুনে আমাদের খুব অবাক লাগে।অবাক লাগে। ভাবতেই পারি না। আর দেখুন, এই নেটওয়ার্কগুলো বাংলাদেশে খুবই সক্রিয়, পাকিস্তানেও আছে। আমাদের দেশে সে ভাবে নেই। যখন আমাদের দেশে শুরু হবে, আর সেটা হতে বাধ্য, তখন দেখবেন সত্যিই একটা বিরাট এক্সোডাস হবে। একটা উথালপাথাল হবে।শেষ প্রশ্ন। গল্পের কথক দীননাথের মতো আপনারও প্রিয়তম ফন্ট কি গ্যারামন্ড? হ্যাঁ, গ্যারামন্ড আমার ভীষণ ভালো লাগে। আমি চেয়েছিলাম, ‘গান আইল্যান্ড’ বইটা গ্যারামন্ডেই হোক। হল না শেষ পর্যন্ত, ঠিক সাইজটা পেলাম না। আমার আর একটা ফেভারিট ফন্ট বেম্বো। বইটা বেম্বোতেই হয়েছে। "
https://eisamay.indiatimes.com/editorial/interviews/interview-of-sugata-bose/articleshow/69644280.cms,বিজেপি সম্পূর্ণ আধিপত্য কায়েম করতে সফল? ,একেবারে সহজ তুলনা কখনওই হয় না। কিন্তু গত শতকের তিরিশের দশকের প্রথম দিকে জার্মানিতে এই রকম বিকর্ষণ দেখা গিয়েছিল। সেই সময় ভাইমার রিপাবলিকটা প্রায় ভেঙে পড়ছে। এই ধরনের বিকর্ষণ আমরা এখন ভারতে লক্ষ করছি।,"হাইলাইটসজার্মানির সঙ্গে অবশ্যই কতগুলো তুলনা করা যায়। যাদের সংখ্যালঘু বলা হত তাদের প্রতি ঘৃণা প্রকাশ করা হত। এই ধরনের ঘৃণাকে ইংরেজিতে আমরা ধর্মান্ধতা বলে থাকি। এগুলির প্রকাশ আমরা বড্ড বেশি দেখতে পাচ্ছি। আমার সত্যিই দুঃখ হয় যে অত্যন্ত উচ্চবিত্ত শিক্ষিত মানুষের মধ্যেও এই প্রবৃত্তি এখন দেখা যাচ্ছে।দেশে বিজেপি-র প্রভাব বেড়েছে ঠিকই, কিন্তু তার বিরুদ্ধে এখনও গণতান্ত্রিক প্রতিরোধ গড়ে তোলা সম্ভব। বললেন সুগত বসু। আলাপে অভিজিৎ সেন ও নীলাঞ্জন বসুঅভিজিৎ সেন: সাংসদ থাকাকালীন, ২০১৬ সালের ২৪ ফেব্রুয়ারি, লোকসভায় এক বক্তৃতায় আপনি বলেছিলেন, সংকীর্ণ, স্বার্থপর এবং উদ্ধত জাতীয়তাবাদের আপনি বিরোধী। ওই বক্তৃতাতেই আপনি বলেন, ১৯৩৩ থেকে ১৯৩৬ নির্বাসনকালে নেতাজি সুভাষচন্দ্র বসু জার্মানিতে জাতীয়তাবাদের ঠিক এই রূপই দেখেছিলেন। আমার প্রশ্ন, ভারত ২০১৯ কি তিরিশের জার্মানির প্রতিরূপ?সুগত বসু: একেবারে সহজ তুলনা কখনওই হয় না। কিন্তু গত শতকের তিরিশের দশকের প্রথম দিকে জার্মানিতে এই রকম বিকর্ষণ দেখা গিয়েছিল। সেই সময় ভাইমার রিপাবলিকটা প্রায় ভেঙে পড়ছে। এই ধরনের বিকর্ষণ আমরা এখন ভারতে লক্ষ করছি। তাই সব সময়ই আমাদের ইচ্ছা হয় যারা স্বৈরতন্ত্রী তাদের ফ্যাসিস্ট আখ্যা দিই বা কাউকে হিটলার বলি। আমি সেই ভাবে সমালোচনাটা করতে চাইছি না। কিছু তুলনা করা যেতে পারে। একুশ শতকের ভারত একটু অন্য ধরনের। আমি সংখ্যাগুরুবাদের কথা বলছি। সেই নব্বইয়ের দশকে কথা হত ধর্মনিরপেক্ষতা আর সাম্প্রদায়িকতা নিয়ে। আমি অবশ্য ‘কমিউনালিজম’ (সাম্প্রদায়িকতা) কথাটা খুব একটা পছন্দ করতাম না। তখনও বলতাম, আমরা ধর্মীয় সংখ্যাগুরুবাদের দিকে যাচ্ছি। সেই অযোধ্যার বাবরি মসজিদ ধ্বংসের সময় থেকে এবং সেটা আরও উগ্রতা ধারণ করেছে নরেন্দ্র মোদীর যুগে। তাই তুলনা যদি করতেই হয় তা হলে আমাদের দেখতে হবে ট্রাম্পের আমেরিকার সঙ্গে বা এরদোয়ানের তুরস্কের সঙ্গে এখন কী কী সাদৃশ্য আছে। গণতন্ত্রের অর্থ হচ্ছে, কে সংখ্যাগুরু হবে সেটা মানুষ বেছে নেবে বিভিন্ন দলের মধ্য থেকে। কিন্তু আমরা যদি বলি আমেরিকাতে সাদারাই সংখ্যাগুরু, তা হলে সেটা বর্ণ-ভিত্তিক সংখ্যাগুরুবাদ হয়ে যায়। আমরা যদি আগে থেকেই বলতে থাকি ভারতে হিন্দুরাই হচ্ছে সংখ্যাগুরু, তা হলে গণতান্ত্রিক পদ্ধতিতে সংখ্যাগরিষ্ঠতা লাভের আর কোনও উপায় থাকে না। তাই এটার বিরুদ্ধে একটা সত্যিকারের গণতন্ত্র কী ভাবে গড়ে তোলা যায় সে দিকে আমাদের মন দেওয়া উচিত।তবে জার্মানির সঙ্গে অবশ্যই কতগুলো তুলনা করা যায়। যাদের সংখ্যালঘু বলা হত তাদের প্রতি ঘৃণা প্রকাশ করা হত। এই ধরনের ঘৃণাকে ইংরেজিতে আমরা ধর্মান্ধতা বলে থাকি। এগুলির প্রকাশ আমরা বড্ড বেশি দেখতে পাচ্ছি। আমার সত্যিই দুঃখ হয় যে অত্যন্ত উচ্চবিত্ত শিক্ষিত মানুষের মধ্যেও এই প্রবৃত্তি এখন দেখা যাচ্ছে।নীলাঞ্জন বসু: আমরা বহুত্ববাদী ভারতের কথা ভাবতাম। কিন্তু এই নির্বাচনে আধিপত্যবাদ জাত, শ্রেণি, সব কিছু উড়িয়ে কী ভাবে বিজেপি ভোটারদের এমন সমর্থন পেল? সাতের দশকেও আমরা স্বৈরতান্ত্রিক ঝোঁক দেখেছি। কিন্তু সেটা যে এমন ভয়ঙ্কর রূপ ধারণ করবে, আমাদের কাছে অভাবনীয় ছিল। এই জয় যে একেবারে একতরফা!এটা কিছু দিন আগে পর্যন্ত অভাবনীয় ছিল। তবে আমি এখনই স্বীকার করতে রাজি নই যে এই ধর্মীয় সংখ্যাগুরুবাদ আমাদের দেশে হেজিমনিক হয়ে উঠেছে। ইতিহাসবিদ রণজিৎ গুহর একটি খুব গুরুত্বপূর্ণ লেখা আছে, ‘ডমিন্যান্স উইদাউট হেজিমনি’ (সর্বময় আধিপত্যহীন নিয়ন্ত্রণ)। আমি স্বীকার করতে রাজি আছি এরা প্রভাব বিস্তার করেছে কিন্তু এখনও পর্যন্ত সর্বময় আধিপত্য কায়েম করতে পেরেছে বলে মনে হয় না। এই জন্য আমার বিশ্বাস, এর বিরুদ্ধে গণতান্ত্রিক প্রতিরোধ এখনও গড়ে তোলা সম্ভব।একটা কথা মনে রাখা দরকার যে, যদিও সম্প্রতি বারাণসীতে নরেন্দ্র মোদী বলেছেন রসায়নের কাছে অঙ্ক হেরেছে, বিজেপি কিন্তু উত্তর ভারতের নানা প্রদেশে অনেক অঙ্ক কষেছে। জাতপাতের রাজনীতি একেবারে ছেড়ে দিয়েছে তা নয়। তারা অনগ্রসর, দলিতদের কাছে পৌঁছে একটু অঙ্ক কষেই নির্বাচনটা লড়েছে। তাদের সংগঠনও অনেক জোরদার ছিল।হেজিমনির জন্য একটা সাংস্কৃতিক আধিপত্যেরও প্রয়োজন। সেটা বিজেপি পুরোপুরি আনতে পারেনি। আমাদের দেশের বিভিন্ন প্রান্তের সংস্কৃতির একটা ভিত্তি আছে। তাই রাজনৈতিক লড়াইয়েরও প্রয়োজন আছে কিন্তু তার পাশাপাশি জনসমাজের বিভিন্ন শ্রেণির মধ্যে কী ভাবে সান্নিধ্য গড়ে তোলা যায় তার জন্য একটা শক্তিশালী সামাজিক আন্দোলন গড়ে তোলা উচিত। কিন্তু সামাজিক আন্দোলন ও রাজনৈতিক লড়াইয়ের মধ্যে যদি কোনও সংযোগ না থাকে, আমাদের সাফল্য আসবে না। কারণ অনেক সময় সুশীল সমাজের নানা আন্দোলন হলেও সেগুলো অনেক সময় ফুরিয়ে যায়। রাজনৈতিক ক্ষমতার লড়াইয়ে দেখা যায় তাদের আর প্রাসঙ্গিকতা নেই।তাই কী ভাবে একটি স্বতন্ত্র সামাজিক, সাংস্কৃতিক আন্দোলন তৈরি করা যায়, তার সঙ্গে কী করে রাজনৈতিক প্রতিবাদ ও প্রতিরোধের যোগাযোগ সৃষ্টি করা যায়, তাতে যদি আমরা মন দিই, আমার মনে হয় না মহাত্মা গান্ধীর ভারত ভাবনা, রবীন্দ্রনাথ যে ভাবে ভারতকে কল্পনা করেছিলেন বা নেতাজি সুভাষচন্দ্র যে ভাবে বিভিন্ন সম্প্রদায়ের মধ্যে সান্নিধ্য ও ঐক্য গড়ে ভারতকে তৈরি করতে চেয়েছিলেন, সেই সব ভাবনাগুলো একেবারে পরাস্ত হয়ে যাবে। এটা ভাবতে আমি প্রস্তুত নই। কিন্তু সেটা করতে হলে আমি যে প্রজন্মকে, ১৮ থেকে ২৫ বছর বয়স যাদের, চল্লিশ বছর ধরে পড়িয়ে এসেছি, তাদের কাছে একটা অন্য কল্পনা, অন্য ভাবনা পৌঁছে দিতে হবে।একটা ব্যাপার হয়েছে আমাদের দেশে। যারা শুধু ফলিত বিজ্ঞান বা টেকনোলজি পড়ছে, তারা কিন্তু পূর্ণাঙ্গ নাগরিক তৈরি হচ্ছে না। তারা আমাদের নাগরিকত্বের মর্মার্থ বুঝতে পারছে না। গত বার মোদী এসে বলেন, ‘আচ্ছে দিন আসবে’, বা ‘তোমাদের ভালো চাকরি হবে।’ এরাই উচ্চাকাঙ্ক্ষী শ্রেণি।অভিজিৎ: ২০১৬ সালে আপনার সেই ভাষণে আরও একবার ফিরি। সেখানে আপনি বলেছিলেন, আমাদের ছাত্রদের মুক্তচিন্তার স্বাধীনতা থাকা উচিত। সেটার সূত্র ধরেই বলি, প্রথম নরেন্দ্র মোদী সরকারের আমলে সমাজবিজ্ঞানে ভর্তি, নিয়োগ ও স্কলারশিপে প্রচুর কাটছাঁট করা হয়েছে। যারা ডাক্তার-ইঞ্জিনিয়ার হবে না, তাদের ভবিষ্যৎ কী?ওই বক্তৃতায় সব থেকে গুরুত্বপূর্ণ কথাটি ছিল ছাত্রছাত্রীদের ভুল করার অধিকার থাকা চাই। সেই ভুল থেকেই তারা শিক্ষা নেবে। সেই কারণেই আমি ওই বক্তৃতায় ঔপনিবেশিক যুগের রাজদ্রোহ আইন তুলে নেওয়ার পক্ষে সওয়াল করেছিলাম। আপনার প্রশ্নের উত্তরে বলি, হিউম্যানিটিজ ও সোশ্যাল সায়েন্সেস-এর উপর আরও বড় আঘাত আসবে। এই সরকার বিভিন্ন প্রতিষ্ঠানের উপর তাদের আধিপত্য প্রতিষ্ঠা করতে চায়। সব থেকে বেশি আঘাত আসবে শিক্ষাপ্রতিষ্ঠানগুলির উপর। তারা কিন্তু বলতে থাকবে, আমরা শিক্ষার উন্নতি চাই। বলবে উচ্চশিক্ষার ক্ষেত্রে আমাদের র৵াঙ্কিং আরও ভালো করতে হবে। অথচ পুরো ঝোঁকটাই থাকবে বিজ্ঞান ও প্রযুক্তির উপর। হিউম্যানিটিজ ও সোশ্যাল সায়েন্সেস, এমনকী বিজ্ঞান ও প্রযুক্তিতেও যারা উচ্চশিক্ষার সুযোগ পাবে, তারা কিন্তু আরও বেশি প্রশ্ন করবে। যুবসমাজ প্রশ্ন করবে, এ রকম পরিস্থিতি তারা চায় না।নীলাঞ্জন: ইতিহাসবিদ পার্থ চট্টোপাধ্যায় বলেছেন, দেশে উদারনীতি চালু হওয়ার পর তথাকথিত নব্য উদারবাদী জমানায় মধ্যবিত্তরা স্বাস্থ্য-শিক্ষার জন্য আর রাষ্ট্রের উপর নির্ভরশীল নয়। যারা নির্ভরশীল, তারা আবার তাদের মতো করেই রাজনীতি-নেতা ঠিক করছে। সত্যিই কি মধ্যবিত্তরা রাজনীতি বিচ্যুত এখন? তার প্রতিফলন কি এই উগ্র জাতীয়তাবাদেও দেখছি?পার্থদার সঙ্গে আমি খানিকটা একমত হলেও একটু ভিন্নমত পোষণ করি। যারা এখনও সরকারের উপর নির্ভরশীল, তাদেরও এক ধরনের আত্মমর্যাদা আছে। তাদের কিছু পাইয়ে দিলাম, এটা প্রায় সব রাজনৈতিক দল বা সব সরকারই করে। কিন্তু শুধু সেটা করে তাদের রাজনৈতিক আনুগত্য বেশি দিন পাওয়া যাবে না। বিশেষ করে যাদের আত্মমর্যাদা খুব বেশি। যেমন আমাদের আদিবাসী সমাজ। বিভিন্ন রাজ্য, বিভিন্ন অঞ্চলের যে সংস্কৃতি, তার থেকে অনুপ্রেরণা নিয়ে আমাদের নতুন ভারতের কথা ভাবতে হবে। যেখানে কৃষ্টিগত পার্থক্যকে আমরা মর্যাদা দিই, কিন্তু তার ঊর্ধ্বে উঠে একটা ভারতীয় ইউনিয়ন গঠন করতে পারি। আমি সহজসরল ভাবে এক ধরনের বাঙালিত্বের কথা বলছি না। আমাদের যেটা রাজনৈতিক চেতনার ধারা, সেটা রবীন্দ্রনাথ, নজরুলের চিন্তা। অথবা দেশবন্ধু চিত্তরঞ্জন দাশ, নেতাজি সুভাষচন্দ্র বসুর চিন্তা। তার থেকে অবশ্যই আমাদের অনুপ্রেরণা নিতে হবে। দেশবন্ধু তো হিন্দু-মুসলমানকে সমান চোখে দেখতে বলে বেঙ্গল প্যাক্ট করেছিলেন। আর নেতাজি সুভাষচন্দ্র সব সময় ঐক্যের কথা বলেছেন। ঐক্য কী ভাবে করতে হয়, দেখিয়ে দিয়েছেন। ‘সব কা বিসওয়াস’-এর কথা বলা হচ্ছে এখন। আমাদের দেশে দু’জন নেতা ছিলেন, মহাত্মা গান্ধী ও নেতাজি সুভাষচন্দ্র বসু, নেতাজি আরও বেশি, যিনি সত্যিই ‘সব কা বিসওয়াস’ অর্জন করতে পেরেছিলেন। সেই ভাবনা আমাদের পুনরুদ্ধার করতে হবে। কেবল মাত্র ভদ্রলোক বাঙালির কথা বলছি না। আমাদের মনে রাখতে হবে, আমাদের বেশ কিছু ভদ্রলোক, তাঁরা অনেক সময় আমাদের প্রান্তিক শ্রেণিকে যথেষ্ট মর্যাদা দিতে পারেননি। তাই সাম্যের বার্তাও একটু দেওয়া দরকার। বাংলার ক্ষেত্রে আমি যে সব বিষয়ে সবচেয়ে চিন্তিত, তার একটা হল ধর্মীয় মেরুকরণ। এটা আমাদের সামাজিক কাঠামো ধ্বংস করে দিতে পারে। আমাদের ভাবতে হবে কী ভাবে সম্প্রীতি-ঐক্য বজায় রাখতে পারি, আরও শক্তিশালী করে গড়ে তুলতে পারি। আর একটা হল, যেটা আরও চিন্তার বিষয়, আদিবাসী এলাকায় কী করে একটা হিন্দুত্ববাদী দল এতটা ভোটের সমর্থন পেল। এখানে অনেক চিন্তার বিষয় আছে। তা হলে আমাদের ভদ্রলোকের কমিউনিজমও কি একটা ছদ্মবেশ ছিল? কৃষক-শ্রমিক রাজনীতির মধ্যে অনেকেই ছিলেন প্রান্তিক শ্রেণির মানুষ। তাঁরা একটা জায়গা পেতেন। সত্যিই যদি বাংলার সংস্কৃতিক ক্ষেত্রে নতুন ভারত-ভাবনায় একটা অবদান রাখতে চাই, তা হলে সমস্ত শ্রেণির বাঙালি এবং প্রান্তিক শ্রেণির মানুষকেও সঙ্গে নিয়ে, সমান মর্যাদা দিয়ে একাত্ম করতে হবে।নীলাঞ্জন: বাংলাতেও যদি দেখি, তা হলে পরিষ্কার যে উগ্র হিন্দুত্বের রাজনীতি এখন নীচের তলায় চলে গিয়েছে। সবচেয়ে বড় বিপদের ক্ষেত্র বোধহয় এটাই।তার জন্যই বলছিলাম, শুধু রসায়ন নয়, তাদের একটা সাংগঠনিক ক্ষমতা আছে। বিশেষ করে আরএসএস যখন তাদের সমর্থন করে। এই প্রতিরোধ বা লড়াই সহজ হবে তা নয়। কিন্তু একটা কথা মনে রাখতে হবে, কিছু আদিবাসী, কিছু তফসিলি জাতির মানুষ এ বার বিজেপিকে ভোট দিয়েছেন। ট্রাম্প আর মোদীর মধ্যে অনেক তুলনা হয়। কারণ মোদী ওই বেআইনি অভিবাসী বা নাগরিকত্বের ভাষা যে ভাবে ব্যবহার করেন, সংখ্যালঘুদের বিরুদ্ধে একটা বিদ্বেষ তৈরি করার জন্য, যেটা ২০১৪ সালে শুরু হয়েছিল। ২০১৯-এ আর একটু বেশি হল। সেটাই ট্রাম্প ২০১৬-তে করেছিলেন। ট্রাম্প হলেন শ্বেতাঙ্গ জাতীয়তাবাদের প্রবক্তা। এখানে যে রকম হিন্দু জাতীয়তাবাদের প্রবক্তা মোদী ও অমিত শাহ। কিন্তু এই ট্রাম্প নির্বাচন জিততেন না, যদি কতগুলো স্টেটে ওয়ার্কিং ক্লাস ভোট না দিতেন। এই যে হোয়াইট ওয়ার্কিং ক্লাস, যারা ভোটটা দিয়েছিল তাঁকে, তাদের মোক্ষ কিন্তু ট্রাম্পের মাধ্যমে আসবে না। একই ভাবে বিশ্বাস করি, সত্যিকারের যে উপেক্ষিত, শোষিত বা দলিত যাঁরা আছেন, তাঁরা বুঝতে পারবেন, কোন পথে তাঁদের মুক্তি আসবে। এটা ওদের মধ্যে কাজ করে আমাদের দেখাতে হবে।অভিজিৎ: নতুন কেন্দ্রীয় সরকার নেতাজি সুভাষচন্দ্র বসুকে ভারতের প্রথম প্রধানমন্ত্রী হিসাবে স্বীকৃতি দিতে পারে, এমন একটা সম্ভাবনা দেখা দিয়েছে। এর ফলে কি আগামী বিধানসভা নির্বাচনে নেতাজির উত্তরাধিকার দখলের চেষ্টা হতে পারে?আমরা বাঙালিরা যদি নেতাজির ভাবধারা সত্যিই কী ছিল, সেটা নিয়ে একটু জোরদার চর্চা ও আলোচনা করতে পারি, তা হলে এত সহজে তাঁকে অধিকার করা যাবে না। কারণ তাঁর সারা জীবনের সংগ্রামের ভিত্তিই ছিল বিভিন্ন সম্প্রদায়ের মধ্যে ঐক্য। নেতাজির লেখাও যদি পড়ি তো দেখব, সেই বিশের দশক থেকেই তিনি বলে আসছেন, একটা ফেডারেল রিপাবলিক (যুক্তরাষ্ট্রীয় প্রজাতন্ত্র) দরকার। সেই সময়কার সব বক্তৃতায় তিনি যখন সাম্যবাদের কথা বলছেন, তখন আসছে কৃষক, পীড়িত শ্রেণি (আজকের তফসিলি জাতি ও উপজাতি) এবং নারীসমাজের কথা। বিশেষ করে হিন্দু-মুসলমান ঐক্যের ব্যাপারে তিনি যা বলে ও করে গিয়েছেন তা যদি একটু মনে রাখি, তা হলে হিন্দুত্ববাদীরা নেতাজিকে অন্তত দখল করতে পারবেন না। আর এটা কিন্তু শুধু বাংলা ও বাঙালির ব্যাপার নয়।সুগত বসু হার্ভার্ড বিশ্ববিদ্যালয়ে ইতিহাসের শিক্ষক ও প্রাক্তন সাংসদ "
https://eisamay.indiatimes.com/editorial/interviews/interview-of-sekhar-banerjee/articleshow/68791400.cms,মানবধর্ম বা মতুয়াদের আজ কাল পরশুর গল্প ,বাংলায় জাত ও জাতকেন্দ্রিক রাজনীতি কিন্তু একেবারে নতুন নয়। প্রথম এই জাতভিত্তিক রাজনীতির শুরু হচ্ছে ১৮৭০-এর পর। মানে উনবিংশ শতাব্দীর শেষ দিকে একটা সচেতনতা জাগছে নীচের তলার লোকজনের মধ্যে।,"সাম্প্রতিক বঙ্গীয় রাজনীতিতে প্রায়শ শিরোনামে মতুয়া সম্প্রদায়। তাদের ইতিহাস পর্যালোচনায় শেখর বন্দ্যোপাধ্যায়। প্রথম পর্ববাংলায় জাত ও জাতকেন্দ্রিক রাজনীতি কিন্তু একেবারে নতুন নয়। প্রথম এই জাতভিত্তিক রাজনীতির শুরু হচ্ছে ১৮৭০-এর পর। মানে উনবিংশ শতাব্দীর শেষ দিকে একটা সচেতনতা জাগছে নীচের তলার লোকজনের মধ্যে। শুধুমাত্র শিক্ষিত লোকের মধ্যে নয়, সেটা উঠছে একদল কৃষকের মধ্যে থেকেই। যেমন আজকের যে মতুয়া আন্দোলন, তার সূত্রপাত ১৮৭২-এ। ১৯৩০-এর দশকে এই আন্দোলনগুলো সংগঠিত হচ্ছে। আর চারের দশকে তৈরি হচ্ছে অল ইন্ডিয়া শিডিউলড কাস্ট ফেডারেশন। এঁদেরই ১৯৩৬-এর আগে বলা হত ‘ডিপ্রেসড ক্লাস’। তখন তাঁদের মনোনীত আসন ছিল। তার পর সীমায়িত ভাবে নির্বাচন শুরু হচ্ছে, ১৯৩৭-এ হচ্ছে প্রথম নির্বাচন। তখন কংগ্রেস এই শ্রেণিকে ধরার চেষ্টা করলেও যাঁরা জিতছেন, তাঁদের বেশির ভাগই নির্দল। কারণ ১৯০৫-এ যখন গণপরিসরে যাচ্ছে কংগ্রেসি আন্দোলন, এই আন্দোলনের মধ্যে সামাজিক স্তরের নিচুতলায় থাকা লোকজন এমন কিছু পাচ্ছেন না যাতে তাঁরা নিজেদের পরিচয় খুঁজে পান। কংগ্রেসি আন্দোলনও এই জাতপাতের প্রশ্নটাকে অবহেলা করছে। তাই নির্বাচন যখন হচ্ছে, তখন অকংগ্রেসি নির্দলরা এঁদের মধ্যে থেকে জিতছেন। তখনও পুরোপুরি সংগঠিত নন তাঁরা।নির্বাচনী রাজনীতি’৩৭-এর নির্বাচনে জিতলেন প্রমথরঞ্জন (পিআর) ঠাকুর। রাজ্য বিধানসভায় যাওয়ার পর তাঁরা নিজেদের শক্তিটা বুঝতে পারলেন। বুঝলেন এই যে ৩০টি সংরক্ষিত আসন, সেগুলোর জন্য সব দলেরই তাঁদের প্রয়োজন। না হলে সরকার গড়া সম্ভব হবে না। শক্তিটা বোঝার পরই একান্ত নিজেদের দাবিদাওয়াকে কেন্দ্র করে সংগঠিত হওয়ার পালা শুরু। তবে এখান থেকেই এই আন্দোলনে দু’টো ভাগ এসে যাচ্ছে। এক দিকে পিআর ঠাকুর প্রমুখ। তাঁরা কংগ্রেসের দিকে। পরে মতুয়া আন্দোলনের একেবারে জন্মলগ্নে যাব। তার আগে বলে নিই, হরিচাঁদ ঠাকুরের পর গুরুচাঁদ বরাবরই বলে আসছিলেন, আমরা যাদের কাছ থেকে পাব, সেই দলের দিকেই যাব। কিন্তু গুরুচাঁদের সময় এই আন্দোলন কংগ্রেসের সঙ্গে যায়নি। পরবর্তীতে তাঁর পৌত্র, বিলেত ফেরত ব্যারিস্টার পিআর ঠাকুরের সময় থেকে যেতে শুরু করে। অন্য দিকে একটা গোষ্ঠী যারা যোগেন্দ্রনাথ মণ্ডল এবং অল ইন্ডিয়া শিডিউলড কাস্ট ফেডারেশন থেকে তৈরি হল, তারা দূরে সরে গেল কংগ্রেসের থেকে। যখন দেশভাগের রাজনীতি শুরু হচ্ছে, তখন ফেডারেশন মুসলিম লিগের সঙ্গে জোট করল। কারণ যোগেন মণ্ডলের একটা ধারণা ছিল, বাংলাদেশের কৃষক হয় নমঃশূদ্র, দলিত বা মুসলিম। দুই সম্প্রদায়ের মধ্যে একটা স্বাভাবিক স্বার্থের সামঞ্জস্য আছে। সুতরাং দলিত-মুসলিমের হাত-ধরাধরি কাজে দিতে পারে। যখনই এটা হচ্ছে তখনই এই আন্দোলনে চলে আসছে দু’টো ভাগ। পিআর ঠাকুররা, যাঁরা কংগ্রেসের দিকে আসছেন, তাঁরা দেখছেন সাবেক পূর্ববঙ্গে দলিত-মুসলিম সম্পর্কটা কিন্তু শুধু ভালোবাসার নয়। আসলে এই দুটো সম্প্রদায়ের মধ্যে যেমন জমি নিয়ে ঝামেলা ছিল, আবার প্রেম-প্রীতিও ছিল। পিআর ঠাকুররা চাইলেন, কংগ্রেসের সঙ্গে গিয়ে পশ্চিমবঙ্গ বলে যে রাজ্য হচ্ছে, সেখানে থাকতে। কিন্তু যোগেন মণ্ডল বলে দিলেন, ভারতে এলে দলিতরা কোনও অধিকার পাবেন না। তাই তাঁর পরামর্শ ছিল, দলিতরা যেন পাকিস্তান হওয়ার পরও পূর্ব বাংলায় থেকে যান। পরে তিনি নিজেও যোগ দেন পাকিস্তানি মন্ত্রিসভায়। কিন্তু ১৯৫০-এর পর পুরো ছবিটা বদলে গেল। তখন থেকে ১৯৫৬-৫৭ সাল পর্যন্ত লক্ষ লক্ষ কৃষক ক্রমশ এ পারে আসতে শুরু করলেন। এই মাঝখানের সময়টায় মতুয়া বা তফসিলি জাতি আন্দোলনের ঐক্যটা নষ্ট হয়ে যায়। মূলত দেশভাগের রাজনীতির চাপেই নষ্ট হয় এটা। মূল নজর পড়ে উদ্বাস্তু পুনর্বাসনে। কৃষক উদ্বাস্তুরা যখন ভারতে আসতে শুরু করলেন, তখন এঁদের পুনর্বাসনের ব্যবস্থা সে ভাবে হল না। রিফিউজি ট্র্যানজিট ক্যাম্পে রাখা হল এবং তার পর পাঠিয়ে দেওয়া হল দণ্ডকারণ্য ও আন্দামানে। ‘৬০-’৬১ পর্যন্ত উদ্বাস্তু পুনর্বাসনের যে আন্দোলন, এটা করছিলেন তফসিলি জাতির বিশেষ করে নমঃশূদ্র কৃষকরা। আগে যাঁরা জাতি আন্দোলন করতেন অর্থাৎ পিআর ঠাকুর ও যোগেন মণ্ডল, তখনও তাঁদের মিল হয়নি। কিন্তু দু’জনেই জড়িয়ে ছিলেন উদ্বাস্তু আন্দোলনে। যার জন্য স্বাধীনতার পর প্রথম দুই দশক পশ্চিমবঙ্গে কোনও শক্তিশালী জাতপাতের আন্দোলন দেখিনি। পিআর ঠাকুর কংগ্রেসের বিধায়ক ছিলেন। তবে ’৬৪-র পর আর এক দফা নমঃশূদ্র উদ্বাস্তু চলে এলেন এ পারে। ভারত সরকার তাঁদের দায়িত্ব নিতে রাজি হল না। সেই প্রতিবাদে কংগ্রেস থেকে ইস্তফা দিলেন পিআর ঠাকুর। মাসখানেকের মধ্যেই গ্রেপ্তার করা হল তাঁকে। চলে গেলেন বাংলা কংগ্রেসে। ’৬৭-তে বাংলা কংগ্রেসের হয়ে ভোটেও জিতলেন। তার পরই ছেড়ে দিলেন রাজনীতি। রাজনীতি ছেড়ে যেটা করলেন সেটা অত্যন্ত গুরুত্বপূর্ণ।সামাজিক আন্দোলনে পুনর্জন্মমতুয়া আন্দোলন বৈষ্ণব ঘরানার একটা আন্দোলন। সেখানে ভক্তিবাদের কথা আছে, গুরুবাদের কথা আছে। হরিচাঁদ, গুরুচাঁদ, তার পর প্রমথরঞ্জন বা পিআর ঠাকুর বংশানুক্রমে এই ধর্মীয় সম্প্রদায়ের গুরু। এই সম্প্রদায় যে শুধু ধর্মীয় তা নয়, এতে একটা সর্বজনীন আবেদন ছিল। যা গৌড়ীয় বৈষ্ণবধর্মের থেকে আলাদা। যদিও ’৪৭-এর আগে এর মূল ব্যাপ্তি ছিল পূর্ব বাংলায় মূলত নমঃশূদ্রদের মধ্যে। এই নমঃশূদ্র সম্প্রদায় বাস করত পাশাপাশি ছয়-সাতটা জেলায়। ঢাকা, ফরিদপুর, বরিশাল, যশোহর, খুলনায়। একটা ঘন সঙ্ঘবদ্ধ সম্প্রদায়। দেশভাগের পর কিছু লোকজন রয়ে গেলেন পশ্চিমবঙ্গে। বহু লোককে পাঠিয়ে দেওয়া হল দণ্ডকারণ্যে। কিছু লোককে পাঠিয়ে দেওয়া হল আন্দামানে। অর্থাৎ এই সম্প্রদায় ছড়িয়ে ছিটিয়ে গেল। এ বার পিআর ঠাকুর এই ছড়িয়ে ছিটিয়ে থাকা লোকজনকে একটা আধ্যাত্মিক কাঠামোর মধ্যে আনার চেষ্টা করলেন। এতে মতুয়া সম্প্রদায়ের পুনর্জন্ম হল সামাজিক-ধর্মীয় আন্দোলনে। আমার মনে হয়, ধর্মীয় সম্প্রদায় হলেও সাংগঠনিক কাঠামোটা পশ্চিমি স্বেচ্ছাসেবী সংস্থার ধাঁচে তৈরি। যদি ভক্তি আন্দোলনের ঘরানায় বলি, কোনও ধর্মীয় সম্প্রদায়ের কথা জানা নেই, যাদের গুপ্ত একটা সংবিধান আছে। তার একটা সংগঠন আছে, সাংগঠনিক কাঠামো আছে। সেটা ঠাকুরনগরে তৈরি হলেও শাখা-প্রশাখা পিআর ঠাকুর ছড়িয়ে দিলেন সারা ভারতে। দণ্ডকারণ্য, আন্দামান বা বিহার ও অসমে যে নমঃশূদ্র মতুয়ারা ছড়িয়ে ছিল, তাঁদের নিয়ে এলেন একটা সংঠনের আওতায়। বাইরে থেকে তাঁরা ছড়িয়ে গেলেও মনের দিক থেকে এক জায়গায় এলেন।মাতোয়ারা থেকে মতুয়াস্থানীয় উচ্চবর্ণের হিন্দু আধিপত্যের বিরুদ্ধে সামাজিক সংগঠন হিসাবে নিজেদের অস্তিত্ব জানান দিতেই মতুয়া সম্প্রদায়ের জন্ম বাংলাদেশের সাবেক ফরিদপুর জেলায়। ফরিদপুরের গোপালগঞ্জ সাব-ডিভিশনের সফলডাঙায় জন্ম হরিচাঁদ ঠাকুরের। কয়েক প্রজন্মের বৈষ্ণব তাঁর পরিবার। জমিদারদের হাতে পূর্বপুরুষের গ্রাম থেকে উৎখাত হন হরিচাঁদ। ডেরা বাঁধেন ওরাকান্দিতে। ক্রমশ বাড়তে থাকে তাঁর ভক্তসংখ্যা। আত্মদর্শন থেকে তাঁর উপলব্ধি হয়, শুধু হরিনামেই তিনি মুক্তি দিতে পারবেন বঞ্চিত নিচুতলার মানুষকে। অত্যাচারী ব্রাহ্মণ জমিদারদের মুক্তি দিতে পারেন হরিচাঁদ, এই বিশ্বাস জন্মায় তাঁর ভ্ক্তদের মধ্যে। উচ্চবর্ণের হিন্দু ও প্রাতিষ্ঠানিক বৈষ্ণবরা হরিচাঁদের অনুগামীদের সঙ্গে সম্পর্ক রাখতে চাননি। নিজেদের আধ্যাত্মিক দর্শনে মাতোয়ারা হিসাবে এঁদেরই ‘মোতো’ বলে বিদ্রুপ করতেন বিরুদ্ধ মতালম্বীরা। হরিচাঁদ এই বিদ্রুপাত্মক শব্দটাকেই নিলেন। তাঁর ভক্তদের বলা শুরু হল ‘মতুয়া’। হরিচাঁদের মৃত্যু হয় ১৮৭৮-এ। তাঁর ছেলে গুরুচাঁদের হাত ধরে এই সম্প্রদায় আরও বিকশিত হয়। ঐতিহ্যবাহী হিন্দুত্ব এবং গৌড়ীয় বৈষ্ণববাদ, বৈষ্ণববাদের সহজিয়া ধারা থেকে গ্রহণ-বর্জনে তৈরি হয় ‘নতুন ধর্ম’। গুরুচাঁদ এমন সমাজের কথা বলেন, যেখানে কোনও জাতপাতের বিভাজন নেই। ‘মতুয়া সকলে এক, জাতিভেদ নাই।’ মানবিক একটা বিশ্বাস, যাতে নেই লিঙ্গবৈষম্য। সমতার ধারণায় গ্রহণীয় নারীও। তবে মতুয়া সম্প্রদায় কোনও রকম মূর্তিপুজো এবং আনুষ্ঠানিকতায় ভরা হিন্দু ধর্মীয় অভ্যাসের বিপ্রতীপে ছিল। বরং এগুলোকে তিনি ব্রাহ্মণ্য আধিপত্যের চিহ্ন হিসাবেই দেখতেন তিনি। ‘মতুয়া জীবনে তাই দেবদেবী কেহ নাই।’ ‘মানুষের মাঝে তাঁর প্রাণের ঠাকুর।’ মতুয়া ধর্মে অত্যন্ত গুরুত্বপূর্ণ কীর্তন। এই কীর্তন বা নামগানই কঠিন সময়ে মতুয়া সম্প্রদায়ের নমঃশূদ্র ভ্ক্তদের পাথেয়। নামগানেই তাঁদের যৌথ সত্তার বজ্র নির্ঘোষ। ‘ভরা বুকে খোলা চুলে, যায় হরিচাঁদ বলে...।’ ‘দম দম মারো ডঙ্কা, ছিঁড়ে ফেলো সব শঙ্কা...।’ নিচুতলার কৃষক সম্প্রদায়ের এই দর্শন শঙ্করপন্থী বেদান্তবাদ ও স্মার্ত বৈষ্ণববাদের থেকে ভিন্ন। মতুয়াদের ভাবনায় রয়েছে, ব্রাহ্মণ্য ধর্ম শূদ্রদের চিরকালীন দাস করে রাখার জন্য তৈরি। অদ্বৈতে আস্থাশীল বেদান্তকে নিরাশার তত্ত্ব বলেছেন হরিচাঁদ। পার্থিব আশা-আকাঙ্ক্ষাচ্যুত বেদান্ত দর্শন এমন মানসিক অবস্থা তৈরি করে যাতে নিচুতলার মানুষ কখনওই উপরে উঠে আসতে পারে না। গুরুচাঁদ আরও ধারালো ভাষায় সন্ন্যাস বা মুক্তির ধারণাকে আক্রমণ করেছেন। ‘কেমনে পালিবে ধর্ম অন্ন চিন্তা যাঁর’। সে কারণে আদর্শ পথ হল, ভক্তির সঙ্গে কর্মকে মিশিয়ে নেওয়া।এই সম্প্রদায়ের বেশির ভাগ লোকের ভরসা ছিল চাষবাস। কৃষিভিত্তিক সমাজে গার্হস্থ্য জীবনও অত্যন্ত গুরুত্বপূর্ণ। ‘সন্ন্যাসীর ধর্ম যাহা, এই ধর্ম নহে তাহা।’ পারিবারিক জীবন, সন্তানধারণও গুরুত্বপূর্ণ। মাটি যেমন ফসলের বৃত্ত জারি রাখে তেমনই। মতুয়াদের পতাকায় দু’টো রং। লাল-সাদা। লাল হচ্ছে রজঃ গুণ আর সাদা সত্ত্ব গুণ। তবে হরিচাঁদের পরামর্শ ছিল, বিয়ে করে সংসার। (চলবে)শেখর বন্দ্যোপাধ্যায় ভিক্টোরিয়া ইউনিভার্সিটি অফ ওয়েলিংটন, নিউ জিল্যান্ড-এ এশীয় ইতিহাসের শিক্ষকসাক্ষাৎকারের ভিত্তিতে অনুলিখন: নীলাঞ্জন বসু "
